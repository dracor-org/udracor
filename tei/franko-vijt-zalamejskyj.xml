<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xml:lang="ukr" xml:id="u000047">
  <teiHeader>
    <fileDesc>
      <titleStmt>
        <title type="main">Війт Заламейський</title>
        <title type="main" xml:lang="eng">The Mayor of Zalamea</title>
        <title type="sub">Драма</title>
        <author>
          <persName>
            <forename>Iван</forename>
            <forename type="patronym">Якович</forename>
            <surname>Франко</surname>
          </persName>
          <persName xml:lang="eng">
            <forename>Ivan</forename>
            <surname>Franko</surname>
          </persName>
          <idno type="wikidata">Q332462</idno>
        </author>
      </titleStmt>
      <publicationStmt>
        <publisher xml:id="dracor">DraCor</publisher>
        <idno type="URL">https://dracor.org</idno>
        <availability>
          <licence>
            <ab>CC0 1.0</ab>
            <ref target="https://creativecommons.org/publicdomain/zero/1.0/">Licence</ref>
          </licence>
        </availability>
      </publicationStmt>
      <sourceDesc>
        <bibl type="digitalSource">
          <name>Енциклопедія життя і творчості Івана Франка</name>
          <idno type="URL">https://www.i-franko.name/uk/Dramas/VijtZalamejskyj.html</idno>
          <availability status="free">
            <p>In the public domain.</p>
          </availability>
          <bibl type="originalSource">
            <title>Франко І.Я. Зібрання творів у 50-и томах. – К.: Наукова думка, 1979 р., т. 24, с. 123–186.</title>
          </bibl>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person sex="MALE" xml:id="pіdofіcer">
            <persName>Підофіцер</persName>
          </person>
          <person sex="MALE" xml:id="rebolledo">
            <persName>Реболледо</persName>
          </person>
          <person sex="MALE" xml:id="chispa">
            <persName>Чіспа</persName>
          </person>
          <person sex="MALE" xml:id="vojak_1">
            <persName>1 вояк</persName>
          </person>
          <person sex="MALE" xml:id="vojak_2">
            <persName>2 вояк</persName>
          </person>
          <personGrp sex="MALE" xml:id="vojaki">
            <persName>Вояки</persName>
          </personGrp>
          <person sex="MALE" xml:id="kapіtan">
            <persName>Капітан</persName>
          </person>
          <person sex="MALE" xml:id="don_mendo">
            <persName>Дон Мендо</persName>
          </person>
          <person sex="MALE" xml:id="nunjo">
            <persName>Нуньйо</persName>
          </person>
          <person sex="FEMALE" xml:id="ines">
            <persName>Інес</persName>
          </person>
          <person sex="FEMALE" xml:id="izabella">
            <persName>Ізабелла</persName>
          </person>
          <person sex="MALE" xml:id="krespo">
            <persName>Креспо</persName>
          </person>
          <person sex="MALE" xml:id="ivas">
            <persName>Івась</persName>
          </person>
          <person sex="MALE" xml:id="don_lope">
            <persName>Дон Лопе</persName>
          </person>
          <person sex="MALE" xml:id="vojak">
            <persName>Вояк</persName>
          </person>
          <personGrp sex="UNKNOWN" xml:id="golosy">
            <name>Голоси</name>
          </personGrp>
          <person sex="MALE" xml:id="pidporuchnik">
            <persName>Підпоручник</persName>
          </person>
          <person sex="UNKNOWN" xml:id="golos_za_scenoyu">
            <persName>Голос за сценою</persName>
          </person>
          <person sex="MALE" xml:id="pisar">
            <persName>Писар</persName>
          </person>
          <person sex="MALE" xml:id="seljanin">
            <persName>Селянин</persName>
          </person>
          <person sex="MALE" xml:id="korol_filipp">
            <persName>Король</persName>
          </person>
        </listPerson>
      </particDesc>
    </profileDesc>
    <revisionDesc>
      <change when="2025-09-05">Converted from source</change>
    </revisionDesc>
  </teiHeader>
  <standOff>
    <listEvent>
      <event type="print" when="1949">
        <desc/>
      </event>
      <event type="written" notBefore="1893" notAfter="1894">
        <desc/>
      </event>
    </listEvent>
    <listRelation>
      <relation name="wikidata" active="https://dracor.org/entity/u000047" passive="http://www.wikidata.org/entity/Q136191197"/>
    </listRelation>
  </standOff>
  <text>
    <front>
      <titlePage>
        <docAuthor>Iван Франко</docAuthor>
        <docTitle>
          <titlePart type="main">Війт Заламейський</titlePart>
          <titlePart type="sub">Драма</titlePart>
        </docTitle>
      </titlePage>
      <castList>
        <head>Особи</head>
        <castItem>Філіпп II, король іспанський</castItem>
        <castItem>Дон Лопе де Фігероа, генерал</castItem>
        <castItem>Дон Альваро де Атайде, капітан</castItem>
        <castItem>Педро Креспо, багатий мужик</castItem>
        <castGroup>
          <castItem>Івась</castItem>
          <castItem>Ізабелла</castItem>
          <roleDesc>– його діти</roleDesc>
        </castGroup>
        <castItem>Інес, його сестрінниця</castItem>
        <castItem>Дон Мендо, бідний сільський шляхтич</castItem>
        <castItem>Нуньйо, його слуга</castItem>
        <castItem>Підофіцер</castItem>
        <castItem>Реболледо, вояк</castItem>
        <castItem>Чіспа, маркітантка</castItem>
        <castItem>Громадський писар</castItem>
        <castItem>Свита королівська</castItem>
        <castItem>Вояки</castItem>
        <castItem>Мужики</castItem>
      </castList>
      <set>
        <p>Діється в іспанськім селі Заламеї в провінції Естремадурі</p>
      </set>
    </front>
    <body>
      <div type="act">
        <head>Дія перша</head>
        <stage>Майдан в селі Заламеї. Садки, вид на поля, в перспективі костьол з вежею. В глибині мурована і дахівками крита хата багатого мужика Педра Креспо</stage>
        <div type="scene">
          <head>Ява перша</head>
          <stage>Ще заким піднесеться заслона, чути тарабан. В хвилі піднесення заслони видно машеруючу компанію вояків з розвитою хоругвою напереді. Передні вояки проходять півперек сцени і щезають. З самого заду йдуть Реболледо і Чіспа. Коли вони опиняються на середині сцени, чути з-поза сцени, з передніх рядів, команду.</stage>
          <sp who="#pіdofіcer">
            <speaker>Підофіцер</speaker>
            <stage>( за сценою ).</stage>
            <p>Стій!</p>
            <p>Ряди стають.</p>
            <p>Спочиньте тут, я поспішу порозумітися з паном капітаном, який нам дальший розказ буде!</p>
          </sp>
          <sp who="#rebolledo">
            <speaker>Реболледо</speaker>
            <stage>( відпинає свій торністер , знімає з плечей мушкет і кидає все те на землю ).</stage>
            <p>А щоб чорт побрав таке життя! Та се мука, се пекло, се людоїдство, а не служба! Всі кісточки болять. У горлі мов огнем палить. Здається, і після пекельної смоли не було би гірше!</p>
            <stage>(Кидається на землю.)</stage>
            <p>Ах, щоб уже бог дав раз отак лягти та й не встати більше.</p>
          </sp>
          <sp who="#chispa">
            <speaker>Чіспа</speaker>
            <p>Ну, Реболледо! Та чи не встидно тобі таке говорити? Ади , я жінка і, може, в ліпших достатках зросла, ніж ти, а нічого не кажу.</p>
          </sp>
          <sp who="#rebolledo">
            <speaker>Реболледо</speaker>
            <p>Що ти себе до мене рівняєш? Ти поміркуй, хто ти, а хто я? Чи бач: я служу королеві, а ти служиш мені! Я присягав королеві, а ти присягала мені.</p>
          </sp>
          <sp who="#chispa">
            <speaker>Чіспа</speaker>
            <p>Обоє служимо, обоє присягали, – то й яка ж тут різниця?</p>
          </sp>
          <sp who="#rebolledo">
            <speaker>Реболледо</speaker>
            <p>От сліпа, що не бачить! Адже ж подумай, який пан король, а який пан я? Чого може вимагати слуга короля, а чого слуга Реболледа? Га? Ясно тобі тепер?</p>
          </sp>
          <sp who="#chispa">
            <speaker>Чіспа</speaker>
            <p>Ну, чого ж ти можеш від короля вимагати? Щоб тебе післав на війну, де би тобі турки шаблею голову знесли. Ото велика лагомина ! То вже я волію те, чого можу вимагати від тебе.</p>
          </sp>
          <sp who="#rebolledo">
            <speaker>Реболледо</speaker>
            <p>Бачиш, Чіспо, ще говориш, як баба! І певно, я присягав королеві поперед усього на те, що буду за нього битися, його боронити, на його честь танцювати в кровавому танці. Се, Чіспо, не така погана річ, як тобі здається. Вб’ють, ну, то не біда, раз мати родила. Але на війні не всіх убивають. А пощаститься тобі, відзначишся, зломиш ворожі ряди, вб’єш ворожого генерала, перший вилізеш на шанці, то надійся надгороди, вищої ранги, всього, чого душа бажає. Війна мені не страшна, війна для мене празник. А отся собача служба, отсе пусте машерування за телячою шкурою, отся волоцюга в спеку та в сльоту, в дні і в ночі, без пуття, без цілі, – се мене лютить і мучить. Здається, плюнув би на всю службу. Радше б у коршмі за послугача найнявся.</p>
          </sp>
          <sp who="#chispa">
            <speaker>Чіспа</speaker>
            <p>О, до коршми тебе таки тягне!</p>
          </sp>
          <sp who="#rebolledo">
            <speaker>Реболледо</speaker>
            <p>Ну, та й не диво. Хто так, як я, носить ціле пекло в горлі, той неабиякої річки потребує, щоб його залляти.</p>
            <stage>(Підносить бляшанку до уст і відкидає її.)</stage>
            <p>Пуста, щоб у неї грім луснув!</p>
          </sp>
        </div>
        <div type="scene">
          <head>Ява друга</head>
          <stage>Ті самі, два вояки входять.</stage>
          <sp who="#vojak_1">
            <speaker>1 вояк</speaker>
            <p>Ну, що се такого? Що за порядок? Привели нас до села, хати довкола, собаки гавкають, корови ричать, дівчата крізь вікна визирають, а нам сказали: стій! ані з місця!</p>
          </sp>
          <sp who="#vojak_2">
            <speaker>2 вояк</speaker>
            <p>Поставили нас насеред майдану, мов гурт волів, виведених на продаж! Чи хто чував про таке?</p>
          </sp>
          <sp who="#rebolledo">
            <speaker>Реболледо</speaker>
            <p>Адже ж казали, що тут нам кватирунок буде.</p>
          </sp>
          <sp who="#chispa">
            <speaker>Чіспа</speaker>
            <p>Ще вчора кватирмахів до Заламеї вислали.</p>
          </sp>
          <sp who="#vojak_1">
            <speaker>1 вояк</speaker>
            <p>Е, хіба не знаєте, як то буває? Хлопи ж хитрі, підплатять кватирмахів, а ні, то й самому капітанові всунуть куку в руку – ну, то й що йому шкодить закомендерувати: марш далі! Розказ такий вийшов! Розказ чи вийшов, чи не вийшов, а капітан взяв, що взяв, а ти, бідний вояче, хоч здихай з утоми та голоду, а йди, йди далі!</p>
          </sp>
          <sp who="#rebolledo">
            <speaker>Реболледо</speaker>
            <p>Е, ні, товаришу! Може, воно де-небудь так і діється, але наш капітан дон Альваро де Атайде не такий чоловік. Він за своїми вояками стоїть!</p>
          </sp>
          <sp who="#vojak_2">
            <speaker>2 вояк</speaker>
            <p>І я так думаю і вже наперед тішуся кватирунком у Заламеї. Сільце невеличке, а таке гарне, що тілько глядиш і любуєшся. Народ тут, видно, багатий. Адіть, які лани пшениці! Які виноградники! Що оливкових садів, а за селом над річкою цілі ліси рожків! Е, тут можемо віддихнути!</p>
          </sp>
          <sp who="#vojak_1">
            <speaker>1 вояк</speaker>
            <p>Коби тілько дали хоч пару день побути.</p>
          </sp>
        </div>
        <div type="scene">
          <head>Ява третя</head>
          <stage>Ті самі, капітан, підофіцер, вояки.</stage>
          <sp who="#pіdofіcer">
            <speaker>Підофіцер</speaker>
            <p>Ну, хлопці! Кричіть гурра і зложіться мені на конву вина! Несу вам добру вість.</p>
          </sp>
          <sp who="#vojaki">
            <speaker>Вояки.</speaker>
            <p>А що таке? Що таке?</p>
          </sp>
          <sp who="#pіdofіcer">
            <speaker>Підофіцер</speaker>
            <p>Стаємо тут на кватирі і стоїмо доти, доки пан генерал дон Лопе з рештою відділу не прибуде до Заламеї. Коли се буде, – не звісно. Значить, нам спочинок, та й ще й який. У Заламеї мужики багаті, і хліба і вина досить, хати просторі, дівчата гарні.</p>
          </sp>
          <sp who="#vojaki">
            <speaker>Вояки</speaker>
            <p>Гурра! Най жиють гарні дівчата!</p>
          </sp>
          <sp who="#rebolledo">
            <speaker>Реболледо</speaker>
            <p>А я кричу: гурра, най жиють просторі хати і м’які подушки!</p>
          </sp>
          <sp who="#kapіtan">
            <speaker>Капітан</speaker>
            <p>Фе, Реболледо! І то має бути лицар, що отаке говорить?</p>
          </sp>
          <sp who="#rebolledo">
            <speaker>Реболледо</speaker>
            <p>Пане капітане, прошу дарувати. Коли треба лицаря, то я лицар. Кажіть мені стріляти, рубати, на кулі йти, шанці штурмувати, тоді побачите, чи Реболледо повстидається. Але в часі спокою я не пес, під лавою або край шляху спати та гнилими сухарями жити не люблю. Даруйте, але не можу! Натура не приймає.</p>
          </sp>
          <sp who="#kapіtan">
            <speaker>Капітан</speaker>
            <p>Славно, Реболледо! Хвалю тебе за одвертість!</p>
          </sp>
          <sp who="#pіdofіcer">
            <speaker>Підофіцер</speaker>
            <p>А тепер, хлопці, ставайте в ряди і машеруйте прямо, аж там, де край шляху між двома оливними деревами криниця з колесом. Там живе війт, там вам пороздають карти кватирункові і кождого на кватиру справлять.</p>
          </sp>
          <sp who="#vojaki">
            <speaker>Вояки</speaker>
            <p>Гурра! Отсе то славно. Далі наперед! Бий в тарабан, товаришу!</p>
            <stage>(Стають в ряди, за сценою голос тарабана, вояки відходять.)</stage>
          </sp>
        </div>
        <div type="scene">
          <head>Ява четверта</head>
          <stage>Капітан, підофіцер.</stage>
          <sp who="#kapіtan">
            <speaker>Капітан</speaker>
            <p>А не знаєш, куди мене закватировано?</p>
          </sp>
          <sp who="#pіdofіcer">
            <speaker>Підофіцер</speaker>
            <p>Не тільки знаю, пане капітане, але вашу кватирункову при собі маю.</p>
            <stage>(Виймає карту.)</stage>
            <p>Ось вона, а ось тут і ваша кватира.</p>
          </sp>
          <sp who="#kapіtan">
            <speaker>Капітан</speaker>
            <p>Тут? А хто ж тут живе?</p>
          </sp>
          <sp who="#pіdofіcer">
            <speaker>Підофіцер</speaker>
            <stage>( глядить у карту ).</stage>
            <p>Пе… Педро Крес… Кре… Креспо Кажуть, що се найбагатший мужик не тільки в цілій Заламеї, але й у цілій околиці.</p>
          </sp>
          <sp who="#kapіtan">
            <speaker>Капітан</speaker>
            <p>Видно по будинках, по садах і по всьому, що хлоп неабиякий.</p>
          </sp>
          <sp who="#pіdofіcer">
            <speaker>Підофіцер</speaker>
            <p>Але горда штука має бути! Кажуть, що й медведя не треба, такий упертий та вередливий. Не приведи господи з ним зачепитися.</p>
          </sp>
          <sp who="#kapіtan">
            <speaker>Капітан</speaker>
            <p>Е, хлопська фума. Вже ми знаємо, як її прогонювати.</p>
          </sp>
          <sp who="#pіdofіcer">
            <speaker>Підофіцер</speaker>
            <p>Ні, пане капітане. Сей хлоп не такий. Всі хвалили, що чесний, і добрий, і щирий, але шалено гордий на свою честь і в тім пункті й князеві не уступить. І кривди найменшої не стерпить.</p>
          </sp>
          <sp who="#kapіtan">
            <speaker>Капітан</speaker>
            <p>Нехай собі! Що се мене обходить?</p>
          </sp>
          <sp who="#pіdofіcer">
            <speaker>Підофіцер</speaker>
            <p>Може, вас щось інше буде обходити. У нього, кажуть, дочка є – красавиця така, що чудо.</p>
          </sp>
          <sp who="#kapіtan">
            <speaker>Капітан</speaker>
            <p>Хлоп’янка – і красавиця. Не мій смак. Красавиця, що босо ходить коло корів та гусей, що жне, пряде, варить, обгоріла, обсмалена, з руками, як лопати, з косами, раз на тиждень чесаними – фі! Що се в мене за красавиця! Я на таких і не дивлюся. У мене, братику, інші вимоги. Я з благородного гнізда і тілько благородну даму можу любити. Маленькі ніжки, маленькі ручки, шовки, пахощі, строї, а головно, розумні, дотепні речі, тужливі погляди, горда постава – ось в чім краса! Ось в чім ідеал! Дама! Тілько дама може заполонити моє серце, заняти мої думки, запалити моє чуття. А хлопська красавиця, сільська німфа від гусей – ні, спасибі! Забавляйся ти сам з нею, коли твоя охота. Я на неї й дивитися не хочу.</p>
          </sp>
          <sp who="#pіdofіcer">
            <speaker>Підофіцер</speaker>
            <p>Я простий чоловік, пане капітане. Я не перебираю. У мене дама не дама, дівка не дівка, молодиця не молодиця… У мене по Христовому наказу: люблю кожду, як себе самого. Звісно, доки не навкучить. А за дозвіль сьому випадку покірно дякую пану капітанові і не залишу ним покористуватися.</p>
          </sp>
          <sp who="#kapіtan">
            <speaker>Капітан</speaker>
            <stage>( озирається ).</stage>
            <p>Гов, а се що?</p>
          </sp>
          <sp who="#pіdofіcer">
            <speaker>Підофіцер</speaker>
            <stage>( глядить також ).</stage>
            <p>Якийсь високий панич, а худий-худий, як скіпа, злізає з такого ж худого коня. Ще й пахолок за ним. Видкося, якийсь околичний шляхтич.</p>
          </sp>
          <sp who="#kapіtan">
            <speaker>Капітан</speaker>
            <p>Чистісінький Дон-Кіхот, про якого писав небіжчик Михайло Сервантес. Іде сюди!</p>
          </sp>
          <sp who="#pіdofіcer">
            <speaker>Підофіцер</speaker>
            <p>Що се може значити?</p>
          </sp>
          <sp who="#kapіtan">
            <speaker>Капітан</speaker>
            <p>Сховаймося ось тут за корчем, побачимо, що воно і чого хоче.</p>
          </sp>
          <stage>Ховаються за бокову кулісу.</stage>
        </div>
        <div type="scene">
          <head>Ява п’ята</head>
          <stage>Дон Мендо і Нуньйо.</stage>
          <sp who="#don_mendo">
            <speaker>Дон Мендо</speaker>
            <p>Мій верховець, Нуньйо, а чи добре ти прип’яв його?</p>
          </sp>
          <sp who="#nunjo">
            <speaker>Нуньйо</speaker>
            <p>Тамарінда груба, як оборожина .</p>
          </sp>
          <sp who="#don_mendo">
            <speaker>Дон Мендо</speaker>
            <p>Щоб тілько він не розбрикався та не вирвав її з коренем!</p>
          </sp>
          <sp who="#nunjo">
            <speaker>Нуньйо</speaker>
            <p>Ні, пане! Він зараз ляг, мов захлипана собака. Не міг на ногах стояти.</p>
          </sp>
          <sp who="#don_mendo">
            <speaker>Дон Мендо</speaker>
            <p>І наказував я тому поганцеві, конюхові, щоби якнайчастіше виводив його на свіже повітря!</p>
          </sp>
          <sp who="#nunjo">
            <speaker>Нуньйо</speaker>
            <p>Пане, йому б вівса треба, не свіжого повітря!</p>
          </sp>
          <sp who="#don_mendo">
            <speaker>Дон Мендо</speaker>
            <p>Не розумієш, що говориш, Нуньйо Свіже повітря і чистота, отсе половина коня.</p>
          </sp>
          <sp who="#nunjo">
            <speaker>Нуньйо</speaker>
            <p>То власне на тій половині ви й їздите. Свіже повітря – і справді він виглядає, як повітря. І чистота також – чистий, як дріт.</p>
          </sp>
          <sp who="#don_mendo">
            <speaker>Дон Мендо</speaker>
            <p>А псів ти випустив, Нуньйо?</p>
          </sp>
          <sp who="#nunjo">
            <speaker>Нуньйо</speaker>
            <p>Розуміється. Адже вили з голоду, аж дошки гризли. А скоро на волі, зараз побігли по хлопських хатах бушувати.</p>
          </sp>
          <sp who="#don_mendo">
            <speaker>Мендо.</speaker>
            <p>Досить розговорів. Подай мені рукавиці і зубочистку. Пройдемося поперед вікнами отсього хлопа.</p>
          </sp>
          <sp who="#nunjo">
            <speaker>Нуньйо</speaker>
            <p>Що ж ви, пане, будете з зубів виколювати, коли, крім пряженого бобу, нічого не їли?</p>
          </sp>
          <sp who="#don_mendo">
            <speaker>Дон Мендо</speaker>
            <p>Не твоє діло, блазню! А нехай хто інший посміє мені сказати, що я сьогодні не їв бажантів і не закусував марципанами, то йому отсею шпадою душу з тіла виколю.</p>
          </sp>
          <sp who="#nunjo">
            <speaker>Нуньйо</speaker>
            <p>Ліпше б ви нею яку бездушну істоту закололи, то було б нам обом щось пообідати.</p>
          </sp>
          <sp who="#don_mendo">
            <speaker>Дон Мендо</speaker>
            <stage>( з помпою теребить зуби ).</stage>
            <p>Слухай, Нуньйо! Чи то правда, що тут військо в селі постоєм стало?</p>
          </sp>
          <sp who="#nunjo">
            <speaker>Нуньйо</speaker>
            <p>Так, пане, ціла компанія.</p>
          </sp>
          <sp who="#don_mendo">
            <speaker>Дон Мендо</speaker>
            <p>Бідні хлопи! То їх об’їдять!</p>
          </sp>
          <sp who="#nunjo">
            <speaker>Нуньйо</speaker>
            <p>А я, пане, думаю, що шляхтичі бідніші.</p>
          </sp>
          <sp who="#don_mendo">
            <speaker>Дон Мендо</speaker>
            <p>Чому?</p>
          </sp>
          <sp who="#nunjo">
            <speaker>Нуньйо</speaker>
            <p>Їх ніхто не об’їсть, бо вони й самі не мають що їсти. Знаєте, пане, я так собі часом міркую, для чого то король не каже ставити вояків на кватиру до шляхти?</p>
          </sp>
          <sp who="#don_mendo">
            <speaker>Дон Мендо</speaker>
            <p>Для чого?</p>
          </sp>
          <sp who="#nunjo">
            <speaker>Нуньйо</speaker>
            <p>Бо боїться, щоб ті постояльці з голоду не погибли.</p>
          </sp>
          <sp who="#don_mendo">
            <speaker>Дон Мендо</speaker>
            <p>Міркуєш по-хлопськи, Нуньйо Не маєш виображення о тім, що значать шляхетські дипломи, привілеї і печаті. О, благословлю тебе, духу мого батька, що полишив мені той дорогоцінний диплом! Чи ти розумієш, Нуньйо? Старинний пергамен, не простий, а рожевий, а на нім по лазуровому тлі золоті букви.</p>
          </sp>
          <sp who="#nunjo">
            <speaker>Нуньйо</speaker>
            <p>А я б волів, щоб ваш небіжчик татуньо був вам лишив троха більше грошенят.</p>
          </sp>
          <sp who="#don_mendo">
            <speaker>Дон Мендо</speaker>
            <p>І пощо мені грошенята?</p>
          </sp>
          <sp who="#nunjo">
            <speaker>Нуньйо</speaker>
            <p>Не терпіли б голоду.</p>
          </sp>
          <sp who="#don_mendo">
            <speaker>Дон Мендо</speaker>
            <p>Хіба я терплю голод? Помиляєшся, Нуньйо! То тілько хлоп, як не має що їсти, терпить голод. Правдивий шляхтич ніколи не чує таких низьких долегливостів. Він жиє тисячолітньою традицією, заслугою своїх предків, блиском свого роду, славою свого імені, чистотою своєї честі.</p>
          </sp>
          <sp who="#nunjo">
            <speaker>Нуньйо</speaker>
            <p>Самі худі страви. Даруйте, пане, але мій жолудок ними не хоче контетуватися .</p>
          </sp>
          <sp who="#don_mendo">
            <speaker>Дон Мендо</speaker>
            <p>Зараз видно плебея. Ну, але скажи мені, Нуньйо, що се значиться, що моєї Ізабелли не видко?</p>
          </sp>
          <sp who="#nunjo">
            <speaker>Нуньйо</speaker>
            <p>Може, її дома нема?</p>
          </sp>
          <sp who="#don_mendo">
            <speaker>Дон Мендо</speaker>
            <p>Дома нема? Ні, Нуньйо Се не може бути. Серце моє чує, що вона тут, близько, за отсею стіною, а моє серце ніколи не помиляється.</p>
          </sp>
          <sp who="#nunjo">
            <speaker>Нуньйо</speaker>
            <p>Слухайте, пане! Зовсім я вас не розумію. Здається, ви любите отсю Ізабеллу, принаймі все маєте любов на язиці. Так чому ж би вам не взяти та не оженитися з нею?</p>
          </sp>
          <sp who="#don_mendo">
            <speaker>Дон Мендо</speaker>
            <stage>( обурений ).</stage>
            <p>Оженитися! З хлоп’янкою! Як можеш хоч подумати щось подібного, Нуньйо?</p>
          </sp>
          <sp who="#nunjo">
            <speaker>Нуньйо</speaker>
            <p>Ну, що ж би тут було дивного? Адже ж любите її, щодня приїжджаєте зі свого фільварку аж у село, парадуєте поперед її вікна, завертаєте очі, зітхаєте, говорите їй компліменти – значить, вона варта того.</p>
          </sp>
          <sp who="#don_mendo">
            <speaker>Дон Мендо</speaker>
            <p>Ах, Нуньйо! Чи варта? Вона царицею варта бути!</p>
          </sp>
          <sp who="#nunjo">
            <speaker>Нуньйо</speaker>
            <p>Так чому ж вам не піти до старого Креспо і не попросити о її руку?</p>
          </sp>
          <sp who="#don_mendo">
            <speaker>Дон Мендо</speaker>
            <p>Бо він хлоп, простий хлоп! Бо вона хлоп’янка! Батько податок платить!</p>
          </sp>
          <sp who="#nunjo">
            <speaker>Нуньйо</speaker>
            <p>Хіба се встид? Платить, видно, що має з чого.</p>
          </sp>
          <sp who="#don_mendo">
            <speaker>Дон Мендо</speaker>
            <p>Мій батько не платив податків, мій дід не платив податків, мій прадід не платив, жаден з моїх предків ані по мужеській, ані по жіночій лінії не платив податків. То й мій тесть не сміє платити податків. Се була б нестерта пляма на нашім яснім гербі.</p>
          </sp>
          <sp who="#nunjo">
            <speaker>Нуньйо</speaker>
            <p>А я волів би герб з маленькою плямкою, а при тім мішок дукатів у скрині. А старий Креспо грошовитий і за дочкою певно нічого б не пожалував.</p>
          </sp>
          <sp who="#don_mendo">
            <speaker>Дон Мендо</speaker>
            <p>Мовчи, мовчи о тім! Не годиться мені навіть слухати такого.</p>
          </sp>
          <sp who="#nunjo">
            <speaker>Нуньйо</speaker>
            <p>Ну, а коли не хочете з нею женитися, так чого ж потребуєте від неї?</p>
          </sp>
          <sp who="#don_mendo">
            <speaker>Дон Мендо</speaker>
            <p>Ех, Нуньйо! Не розумієш ти людської натури. Серце моє летить до неї, спішить до неї, б’ється до неї, рветься до неї. Шляхетський гонор не позволяє мені подати їй свою руку. Але чи ж не можна любитися без шлюбної обручки? Чи ж серце мусить в’язатися стулою? Ні, серце хоче бути свобідним, любити, доки любиться, пити розкіш із сеї солодкої квітки, поки п’ється!</p>
          </sp>
          <sp who="#nunjo">
            <speaker>Нуньйо</speaker>
            <p>А потому?..</p>
          </sp>
          <sp who="#don_mendo">
            <speaker>Дон Мендо</speaker>
            <p>Ну, що ж потому? Потому може собі Ізабелла іти… ну, хоч би в монастир.</p>
          </sp>
          <sp who="#nunjo">
            <speaker>Нуньйо</speaker>
            <p>Ну, пане, дякуйте богу, що Креспо не чує отсих ваших слів, а то б він не пожалував труду і привів би ваше серце і ваш шляхетський гонор до спільного знаменника.</p>
          </sp>
          <sp who="#don_mendo">
            <speaker>Дон Мендо</speaker>
            <p>Мовчи, Нуньйо! Гляди там! Бачиш?</p>
          </sp>
          <sp who="#nunjo">
            <speaker>Нуньйо</speaker>
            <p>Бачу, пане! Вікно відчиняється! Ваша богиня зараз покажеться. Он її чорноока кузиночка голову показала.</p>
          </sp>
          <sp who="#don_mendo">
            <speaker>Дон Мендо</speaker>
            <stage>( наближається до вікна ).</stage>
            <stage>Ах! Із півночі пополудні сходиш ти, моє ясне сонце, в рожевім блиску, в діамантовій, променистій короні! Нуньйо, гляди!</stage>
          </sp>
        </div>
        <div type="scene">
          <head>Ява шоста</head>
          <stage>Ті самі, Інес, а опісля Ізабелла в вікні.</stage>
          <sp who="#ines">
            <speaker>Інес</speaker>
            <p>Ей, ей, сестричко! Ходи лишень до вікна! Зараз вояки будуть машерувати. Відси їх усіх побачимо.</p>
          </sp>
          <sp who="#izabella">
            <speaker>Ізабелла</speaker>
            <stage>( виглянувши через вікно ).</stage>
            <p>Ах, знов той ненависний панич! І чого він раз у раз волочиться перед нашими вікнами?</p>
          </sp>
          <sp who="#ines">
            <speaker>Інес</speaker>
            <p>І що ж тобі се шкодить? Влюбився в тебе, сестричко, та й співає тобі мадригали.</p>
          </sp>
          <sp who="#izabella">
            <speaker>Ізабелла</speaker>
            <p>Нехай собі йде в очерет зі своїми мадригалами!</p>
          </sp>
          <sp who="#ines">
            <speaker>Інес</speaker>
            <p>Ну, Ізабельцю! Ти-бо вже й гніваєшся!</p>
          </sp>
          <sp who="#izabella">
            <speaker>Ізабелла</speaker>
            <p>Та як же й не гніватися на таку влазливість? Адже він сміх з мене робить.</p>
          </sp>
          <sp who="#ines">
            <speaker>Інес</speaker>
            <p>А чи не ліпше б було, якби ти з нього посміялася?</p>
          </sp>
          <sp who="#don_mendo">
            <speaker>Дон Мендо</speaker>
            <stage>( підходит ь).</stage>
            <p>Клянуся на свій герб шляхетський – се закляття найсвятіше над усе на світі! – що досі була ніч! Аж тепер, коли ваше личко являється, як зоря рум’яна, починає світати.</p>
          </sp>
          <sp who="#izabella">
            <speaker>Ізабелла</speaker>
            <p>Се вам, пане, в голові світає. Кілько разів я вже вас просила, щоб ви покинули оті свої любовні дурощі або вибрали собі для них якусь панянку зі свого стану?</p>
          </sp>
          <sp who="#don_mendo">
            <speaker>Дон Мендо</speaker>
            <p>Божеська красавице! Гнів робить вас іще принаднішою. Очиці блищать, усточка кидають громи, ручки тремтять! Ах, говоріть, говоріть далі в такім тоні! Нехай моє серце кривавиться, коли б тілько мої очі могли впиватися вашою красою!</p>
          </sp>
          <sp who="#izabella">
            <speaker>Ізабелла</speaker>
            <p>До вас, бачу, зовсім не так би треба говорити. Інес, запри йому вікно перед носом!</p>
          </sp>
          <sp who="#ines">
            <speaker>Інес</speaker>
            <p>Ей, пане! І чого б вам вдаватися в такі діла, де ні зиску, ні слави для вас не буде? Бувайте здорові!</p>
            <stage>(Замикає вікно і відходить.)</stage>
          </sp>
        </div>
        <div type="scene">
          <head>Ява сьома</head>
          <stage>Дон Мендо, Нуньйо.</stage>
          <sp who="#don_mendo">
            <speaker>Дон Мендо</speaker>
            <p>Щезли обі! А я стою тут, мов причарований. Серце, як пташка, б’ється. Ах, Нуньйо! Якби ти знав!..</p>
          </sp>
          <sp who="#nunjo">
            <speaker>Нуньйо</speaker>
            <p>Ах, пане! Якби ви були такі голодні, як я, то вам би не тілько серце стискалося, але й жолудок.</p>
          </sp>
          <sp who="#don_mendo">
            <speaker>Дон Мендо</speaker>
            <p>Ходім додому! До завтра, моє ясне сонечко! До завтра!</p>
          </sp>
        </div>
        <div type="scene">
          <head>Ява восьма</head>
          <stage>Ті самі і Педро Креспо, виходить з дому.</stage>
          <sp who="#krespo">
            <speaker>Креспо</speaker>
            <p>А, сього вже занадто! Коли тілько покажуся на вулицю, все мушу наткнутися на отсього шанталавого панича!</p>
          </sp>
          <sp who="#nunjo">
            <speaker>Нуньйо</speaker>
            <stage>( шептом ).</stage>
            <p>Ой, пане! Адіть, Педро Креспо йде!</p>
          </sp>
          <sp who="#don_mendo">
            <speaker>Дон Мендо</speaker>
            <stage>( поважно ).</stage>
            <p>Відійдімо на он той бік. Се хлоп запеклий, не люблю з ним зустрічатися.</p>
          </sp>
        </div>
        <div type="scene">
          <head>Ява дев’ята</head>
          <stage>Дон Мендо і Нуньйо переходять на другий бік сцени, та напротив них показується Івась</stage>
          <sp who="#ivas">
            <speaker>Івась</speaker>
            <p>До біса! Коли тілько рушуся з хати, все мушу наскочити на отсю заморену пику!</p>
          </sp>
          <sp who="#nunjo">
            <speaker>Нуньйо</speaker>
            <stage>( півголосом ).</stage>
            <p>Ой, пане! А тут синок надходить!</p>
          </sp>
          <sp who="#don_mendo">
            <speaker>Дон Мендо</speaker>
            <stage>( поважно ).</stage>
            <p>Не бійся, Нуньйо! Але вернімо. Волю вже здибатися з батьком, ніж з сином.</p>
            <p>Вертають.</p>
          </sp>
          <sp who="#krespo">
            <speaker>Креспо</speaker>
            <stage>( удаючи, що не бачить дона Мендо ).</stage>
            <p>Ах, Івась!</p>
          </sp>
          <sp who="#ivas">
            <speaker>Івась</speaker>
            <stage>( так само ).</stage>
            <p>О, і ви тут, таточку?</p>
          </sp>
          <sp who="#don_mendo">
            <speaker>Дон Мендо</speaker>
            <stage>( до Нуньйо ).</stage>
            <p>Все се комедія! Вони добре нас бачать!</p>
            <stage>(Проходить коло Креспо)</stage>
            <p>Добрий вечір, вам, Креспо!</p>
          </sp>
          <sp who="#krespo">
            <speaker>Креспо</speaker>
            <p>Добрий вечір!</p>
            <p>Мендо і Нуньйо відходять.</p>
          </sp>
        </div>
        <div type="scene">
          <head>Ява десята</head>
          <stage>Креспо, Івась</stage>
          <sp who="#krespo">
            <speaker>Креспо</speaker>
            <p>Невитримана година з тою голотою! Доки терплю, то терплю, але як колись терпцю не стане!..</p>
          </sp>
          <sp who="#ivas">
            <speaker>Івась</speaker>
            <p>Боюсь, що я скоріше перегоню його через гречку. Ви відки йдете, таточку?</p>
          </sp>
          <sp who="#krespo">
            <speaker>Креспо</speaker>
            <p>Просто з току. Надвечір вийшов я на поле. Що за чудо! Що за краса! Доки оком окинеш, копи, копи, копи, мов купи щирого золота. А поміж ними воли і мули тягають колісниці, звозять дар божий на тік. А на току радість, співи, музика. Хлопці молотять кіньми, другі перетрясають, треті зерно в купи згортають. Надвечір вітрець легенький схопився, – почали віяти. Кажу тобі, хлопче, – розкіш! Коли б ще кілька днів погоди, то всі сусіки будуть повні. Ну, а ти де був?</p>
          </sp>
          <sp who="#ivas">
            <speaker>Івась</speaker>
            <p>Завидую вам, татку, тої щирої радості, якою наповняє вас вид збіжжя, зерна, жнива. Боюсь, що вилаєте мене, коли вам скажу, що я робив. Та що коли мене не туди тягне. Там, за селом, на толоці хлопці зібралися в пилку грати. Я, розуміється, вів перед і програв дві партії.</p>
          </sp>
          <sp who="#krespo">
            <speaker>Креспо</speaker>
            <p>Се нічого, коли тілько заплатив програне.</p>
          </sp>
          <sp who="#ivas">
            <speaker>Івась</speaker>
            <p>То-то й біда, що не заплатив. Усі гроші вийшли, і я хотів вас просити…</p>
          </sp>
          <sp who="#krespo">
            <speaker>Креспо</speaker>
            <p>Гов! Поки скажеш, о що ти хотів просити, на тобі дві добрі науки. Не обіцяй ніколи, чого не можеш додержати, і не програвай ані цента понад те, що маєш у кишені. Бо не додержиш слова, не доплатиш програного, – готова неслава.</p>
          </sp>
          <sp who="#ivas">
            <speaker>Івась</speaker>
            <p>Спасибі вам, таточко! Дуже мудрі ради, і я приймаю їх усім серцем. А в відплату дам вам також одну подібну: ніколи не збувайте добрими радами того, хто потребує грошей!</p>
          </sp>
          <sp who="#krespo">
            <speaker>Креспо</speaker>
            <stage>( сміється ).</stage>
            <p>Ха-ха-ха! Дуже добра рада, справді, дуже добра!</p>
          </sp>
        </div>
        <div type="scene">
          <head>Ява одинадцята</head>
          <stage>Ті самі і підофіцер з пакунком.</stage>
          <sp who="#pіdofіcer">
            <speaker>Підофіцер</speaker>
            <p>Чи тут живе Педро Креспо?</p>
          </sp>
          <sp who="#krespo">
            <speaker>Креспо</speaker>
            <p>А що маєте йому сказати?</p>
          </sp>
          <sp who="#pіdofіcer">
            <speaker>Підофіцер</speaker>
            <p>Оце пакунок вашого кватиранта, пана капітана дона Альвароса де Атайде, коменданта тої компанії, що нині стала постоєм у Заламеї.</p>
          </sp>
          <sp who="#krespo">
            <speaker>Креспо</speaker>
            <p>Добре. Більше не потребуєте нічого казати. Для короля і його офіцерів весь мій дім, усе моє добро завсігди на услуги. Покладіть пакунок ось тут у сінях. Я зараз скажу для пана капітана прилагодити світлицю. Скажіть йому, що може прийти, коли його воля.</p>
          </sp>
          <sp who="#pіdofіcer">
            <speaker>Підофіцер</speaker>
            <p>Він зараз тут буде.</p>
            <stage>(Складає в сінях пакунок і відходить.)</stage>
          </sp>
        </div>
        <div type="scene">
          <head>Ява дванадцята</head>
          <stage>Креспо, Івась.</stage>
          <sp who="#ivas">
            <speaker>Івась</speaker>
            <p>Дивуюсь вам, таточку, як се вам не остогидне зносити всі отсі постої та кватирунки?</p>
          </sp>
          <sp who="#krespo">
            <speaker>Креспо</speaker>
            <p>Ну, а що ж маю робити?</p>
          </sp>
          <sp who="#ivas">
            <speaker>Івась</speaker>
            <p>Купили б шляхетський диплом і були б вільні і ви, і ваші потомки.</p>
          </sp>
          <sp who="#krespo">
            <speaker>Креспо</speaker>
            <p>Ні, синку! Не говори мені про купований диплом! Адже ж усі люди знають, що я хоч чесного і заможного роду, та все-таки мужик. І що ж мені з купленого диплома? Чи я за гроші куплю собі й шляхетних предків, і родову славу? Чи я з дипломом буду ліпший, чесніший, ніж тепер? Дурниця! За диплом заплати п’ять-шість тисяч реалів, – ну, про гроші б я не дбав, але се ж гроші, а не честь. Се так, як лисому перука: сховає лисину, але не згубить.</p>
          </sp>
          <sp who="#ivas">
            <speaker>Івась</speaker>
            <p>А все-таки сховає і голову охоронить від сонця, і себе від насміхів.</p>
          </sp>
          <sp who="#krespo">
            <speaker>Креспо</speaker>
            <p>Не вір тому, сину! Не вір купованим гонорам. І пощо їх мені? Живу собі на своїм добрі, своєю працею, і хто мені що зробить? Мої предки були мужики, і мої сини нехай будуть мужиками! Але гов! Я забалакався, а тут треба порядок у домі зробити. Приклич-но мені Ізабеллу.</p>
          </sp>
          <sp who="#ivas">
            <speaker>Івась</speaker>
            <p>Та ось вона й сама надходить.</p>
          </sp>
        </div>
        <div type="scene">
          <head>Ява тринадцята</head>
          <stage>Ті самі, Ізабелла і Інес.</stage>
          <sp who="#krespo">
            <speaker>Креспо</speaker>
            <p>Слухай, доню! Наш найясніший король – дай йому бог здоров’я на многі літа! – їде до Лісбони, щоб там коронуватися також португальською короною, йому товаришить велике військо. З усіх боків постягано полки, щоб узяли участь в тім торжестві. Навіть старий полк фландрійський мусив удатися туди, під комендою нашого славного героя дона Лопе де Фігероа, справедливо названого Марсом іспанським. І в нашім домі сьогодні стали постоєм вояки. Я думаю, що найліпше буде для тебе – не показуватися їм на очі. І для того, донечко, перейди на весь той час на поверх, до мого покою.</p>
          </sp>
          <sp who="#izabella">
            <speaker>Ізабелла</speaker>
            <p>Добре, таточку! Я сама хотіла вас о те просити. А тут приходилось би мені вислухувати тисячі всяких дурниць. Ми з Інесою запремося в вашім покої і, певно, нас навіть сонце не побачить.</p>
          </sp>
          <sp who="#krespo">
            <speaker>Креспо</speaker>
            <p>Най тебе бог хоронить, дитино моя!</p>
            <stage>(Цілує її.)</stage>
            <p>А ти, Івасю, лишись тут, щоби привітати гостей. Я ще піду на хвилечку, треба купити дечого, щоб їх як слід почастувати.</p>
          </sp>
          <sp who="#ines">
            <speaker>Інес</speaker>
            <p>Ходімо, сестричко! А все-таки мені здається, що коли дівчина сама себе не хоче берегти, то ніякі замки її не вбережуть.</p>
            <p>Дівчата відходять.</p>
          </sp>
        </div>
        <div type="scene">
          <head>Ява чотирнадцята</head>
          <stage>Івась, капітан і підофіцер.</stage>
          <sp who="#pіdofіcer">
            <speaker>Підофіцер</speaker>
            <p>Ось і ваша кватира, пане капітане!</p>
          </sp>
          <sp who="#kapіtan">
            <speaker>Капітан</speaker>
            <p>А мої речі вже принесені?</p>
          </sp>
          <sp who="#pіdofіcer">
            <speaker>Підофіцер</speaker>
            <p>Я зложив їх ось там у сінях. Піду погляну, чи вже готовий для вас покій.</p>
            <stage>(Півголосом.)</stage>
            <p>А головно кину оком на дівчат.</p>
          </sp>
          <sp who="#ivas">
            <speaker>Івась</speaker>
            <p>Вітайте, пане капітане! Щасливий наш дім, що може гостити такого славного лицаря!</p>
          </sp>
          <sp who="#kapіtan">
            <speaker>Капітан</speaker>
            <p>Дуже вам вдячний!</p>
          </sp>
          <sp who="#ivas">
            <speaker>Івась</speaker>
            <p>Перепрашаємо, коли не все у нас буде так, як би вам для вашої вигоди потрібно. Будьте певні, таточко рад би, щоб отся хата була для вас палатою. Тепер його нема дома, пішов ще накупити дечого на вечерю для вас. Але покій уже, певно, готовий. Ось я зараз погляну.</p>
            <stage>(Входить до дому, в дверях оминаючи підофіцера.)</stage>
          </sp>
        </div>
        <div type="scene">
          <head>Ява п’ятнадцята</head>
          <stage>Капітан, підофіцер.</stage>
          <sp who="#kapіtan">
            <speaker>Капітан</speaker>
            <p>Ну, що ж чувати?</p>
          </sp>
          <sp who="#pіdofіcer">
            <speaker>Підофіцер</speaker>
            <p>Покій для вас приладили чудесний.</p>
          </sp>
          <sp who="#kapіtan">
            <speaker>Капітан</speaker>
            <p>Та я не про покій! Що чувати з дівчатами? Які вони?</p>
          </sp>
          <sp who="#pіdofіcer">
            <speaker>Підофіцер</speaker>
            <p>Бий мене ясний мушкет, коли я хоч одну бачив. І шниряв, і нюшкував по всіх кутах – ані духу.</p>
          </sp>
          <sp who="#kapіtan">
            <speaker>Капітан</speaker>
            <p>Певно, десь хлопиця їх заховав.</p>
          </sp>
          <sp who="#pіdofіcer">
            <speaker>Підофіцер</speaker>
            <p>Якраз і вгадали. Аж у кухні служниця сказала мені, що старий казав дівчатам запертися в горішнім покої і не показувати лиця, доки ми тут є.</p>
          </sp>
          <sp who="#kapіtan">
            <speaker>Капітан</speaker>
            <p>Чи бач, який хитрий! Е ні, небоже, так воно не йде! З нами так не поступають! Ми на таке не пишемось!</p>
          </sp>
          <sp who="#pіdofіcer">
            <speaker>Підофіцер</speaker>
            <p>Ов, пане капітане! Адже ви ще недавно казали, що вам до тих хлоп’янок байдужісінько!</p>
          </sp>
          <sp who="#kapіtan">
            <speaker>Капітан</speaker>
            <p>І певно, якби вони ось тут були, я б і не глянув на жадну. Але коли старий запирає їх, то се інше діло! Тепер моя цікавість подразнена.</p>
          </sp>
          <sp who="#pіdofіcer">
            <speaker>Підофіцер</speaker>
            <p>Тілько як же нам до них дістатися?</p>
          </sp>
          <sp who="#kapіtan">
            <speaker>Капітан</speaker>
            <p>Мені, властиво, байдуже про них, тілько на збитки старому хочу їх бачити. А спосіб! Хіба о спосіб трудно? От послухай!</p>
          </sp>
          <sp who="#pіdofіcer">
            <speaker>Підофіцер</speaker>
            <p>Ну, який ваш спосіб?</p>
          </sp>
          <sp who="#kapіtan">
            <speaker>Капітан</speaker>
            <p>Прикинься, що ти… Та ні! Ось іде Реболледо Він до таких штук дотепніший.</p>
          </sp>
        </div>
        <div type="scene">
          <head>Ява шістнадцята</head>
          <stage>Ті самі, Реболледо і Чіспа.</stage>
          <sp who="#rebolledo">
            <speaker>Реболледо</speaker>
            <stage>( до Чіспи ).</stage>
            <p>Ну, що ж! Удасться чи ні, а стрібувати можна.</p>
          </sp>
          <sp who="#chispa">
            <speaker>Чіспа</speaker>
            <p>Тілько ти розумно до нього, чемненько!</p>
          </sp>
          <sp who="#rebolledo">
            <speaker>Реболледо</speaker>
            <p>От якби ти позичила мені свого делікатного розуму!</p>
          </sp>
          <sp who="#chispa">
            <speaker>Чіспа</speaker>
            <p>Власним мізком руш!</p>
          </sp>
          <sp who="#rebolledo">
            <speaker>Реболледо</speaker>
            <p>Та вже сяк чи так, а стрібую. А ти зажди тут!</p>
          </sp>
          <sp who="#kapіtan">
            <speaker>Капітан</speaker>
            <p>А, Реболледо! Найліпший вояк у нашій компанії! Ну, ну, кажи, чого тобі треба?</p>
          </sp>
          <sp who="#rebolledo">
            <speaker>Реболледо</speaker>
            <p>Та мені б, пане капітане, нічого не треба, якби не біда моя. Погана в мене натура: ніколи грошей не маю. Не знаю, чи так мені пороблено, чи заворожено, досить, що гроші, мов закляті, перепливають через мої руки, мов вода крізь решето, а держатись ані руш не хотять.</p>
          </sp>
          <sp who="#kapіtan">
            <speaker>Капітан</speaker>
            <p>Що ж я тобі на се пораджу, друже Реболледо?</p>
          </sp>
          <sp who="#rebolledo">
            <speaker>Реболледо</speaker>
            <p>Нехай пан капітан тілько вислухають ласкаво, о що річ ходить. Бачачи таке своє лихо, я подумав собі: адже ж можна пити воду не тілько з горшка, але і з біжучого потоку. Нехай гроші перебігають через мої руки, – все-таки так борше щось і мені капне, ніж коли їх зовсім на очі не бачитиму. Одним словом, я задумав устроїти у себе для цілої компанії ігорний домик. На се треба дозволу пана хорунжого, а пан хорунжий вислав мене до пана капітана.</p>
          </sp>
          <sp who="#rebolledo">
            <speaker>Реболледо</speaker>
            <p>Пане капітане! Знаєте мене! Я чоловік чесний.</p>
          </sp>
          <sp who="#kapіtan">
            <speaker>Капітан</speaker>
            <p>Ну, нехай буде по-твойому!</p>
          </sp>
          <sp who="#chispa">
            <speaker>Чіспа</speaker>
            <stage>( на боці ).</stage>
            <p>Здається, говорять досить приязно! Ех, швидко буду пані директорова ігорного дому!</p>
          </sp>
          <sp who="#rebolledo">
            <speaker>Реболледо</speaker>
            <stage>( хоче йти ).</stage>
            <p>Велике спасибі вам, пане капітане!</p>
          </sp>
          <sp who="#kapіtan">
            <speaker>Капітан</speaker>
            <p>Гов, гов! Постій іще хвилинку, маю тобі щось сказати.</p>
            <stage>(Підходить до нього і бере його за плече.)</stage>
            <p>Слухай, Реболледо Я тут задумав одну штуку і жадаю твоєї помочі.</p>
          </sp>
          <sp who="#rebolledo">
            <speaker>Реболледо</speaker>
            <p>Готов служити пану капітанові.</p>
          </sp>
          <sp who="#kapіtan">
            <speaker>Капітан</speaker>
            <p>Знаєш, я рад би дістатися в тім домі до он того покою на поверсі, щоб бачити, хто там передо мною ховається.</p>
          </sp>
          <sp who="#rebolledo">
            <speaker>Реболледо</speaker>
            <p>Так чому ж не йдете просто?</p>
          </sp>
          <sp who="#kapіtan">
            <speaker>Капітан</speaker>
            <p>Заперлися. Ну, а ламатися в двері силою – не йде. Так я ось як задумав. Удавай, що заходиш зо мною в сварку. Я за шаблю, кидаюсь на тебе. Ти в перестраху, з криком впадаєш в дім, догори сходами. Я за тобою з шаблею. Ти вивалюєш двері до покою, ніби ховаєшся, а я за тобою.</p>
          </sp>
          <sp who="#rebolledo">
            <speaker>Реболледо</speaker>
            <p>Розумію, пане капітане!</p>
          </sp>
          <sp who="#chispa">
            <speaker>Чіспа</speaker>
            <stage>( на боці ).</stage>
            <p>О, щось капітан з моїм Реболледом запанібрат! Ще, мабуть, нині буду панею директоровою!</p>
          </sp>
          <sp who="#rebolledo">
            <speaker>Реболледо</speaker>
            <stage>( удаючи гнів, кричить ).</stage>
            <p>Га, то така тут правда! Злодіям, трусам, непотребам дають задатки, а прийде чесний, бравий вояк, то нема грошей!</p>
          </sp>
          <sp who="#chispa">
            <speaker>Чіспа</speaker>
            <p>Ой, ой! А се що таке? Вже мій Реболледо починає дуріти?</p>
          </sp>
          <sp who="#kapіtan">
            <speaker>Капітан</speaker>
            <stage>( кричить ).</stage>
            <p>То ти так зо мною говориш?</p>
          </sp>
          <sp who="#rebolledo">
            <speaker>Реболледо</speaker>
            <p>А що ж маю мовчати, коли моя правда!</p>
          </sp>
          <sp who="#kapіtan">
            <speaker>Капітан</speaker>
            <p>Мовчи мені! Ані слова, ще й подякуй мені за ласку, що в диби не йдеш!</p>
          </sp>
          <sp who="#rebolledo">
            <speaker>Реболледо</speaker>
            <p>В диби? Хто тут заслужив на диби?</p>
          </sp>
          <sp who="#kapіtan">
            <speaker>Капітан</speaker>
            <p>Мовчи! Ані слова!</p>
          </sp>
          <sp who="#rebolledo">
            <speaker>Реболледо</speaker>
            <p>Мовчу вже, але тілько для того, що ви мій капітан. А то я б вам показав…</p>
          </sp>
          <sp who="#kapіtan">
            <speaker>Капітан</speaker>
            <stage>( підступає ).</stage>
            <p>Що? Що? Ти б мені показав? Ну, скажи ж, що б ти мені показав?</p>
          </sp>
          <sp who="#chispa">
            <speaker>Чіспа</speaker>
            <stage>( кидається між них ).</stage>
            <p>Ах, пане капітане! Не слухайте його! Він зовсім одурілий!</p>
          </sp>
          <sp who="#rebolledo">
            <speaker>Реболледо</speaker>
            <p>Я б вам показав, як з чесними людьми говорять.</p>
          </sp>
          <sp who="#kapіtan">
            <speaker>Капітан</speaker>
            <p>Га, ти, поганче! Так ось я тобі покажу, як говорять з такими драбами, як ти!</p>
          </sp>
          <sp who="#rebolledo">
            <speaker>Реболледо</speaker>
            <p>Тілько шануючи ваш капітанський ковнір, я втікаю перед отсим вашим помелом!</p>
          </sp>
          <sp who="#kapіtan">
            <speaker>Капітан</speaker>
            <p>Помелом! Ні, хоч ти і в мишачу діру сховайся, а я тобі сим помелом вимету отсю погану душу з тіла.</p>
            <stage>(Хоче бігти за ним, підофіцер задержує його.)</stage>
          </sp>
          <sp who="#pіdofіcer">
            <speaker>Підофіцер</speaker>
            <p>Але ж пане капітане!</p>
          </sp>
          <sp who="#chispa">
            <speaker>Чіспа</speaker>
            <p>Паночку! Вибачте безумному! Хіба він тямить?..</p>
          </sp>
          <sp who="#kapіtan">
            <speaker>Капітан</speaker>
            <stage>( в лютості ).</stage>
            <p>Пустіть мене! Я сього не можу дарувати!</p>
            <stage>(Виривається і впадає до дому. Підофіцер за ним.)</stage>
          </sp>
          <sp who="#chispa">
            <speaker>Чіспа</speaker>
            <stage>( сумно ).</stage>
            <p>Ого! Вже, мабуть, по моїм директорстві.</p>
          </sp>
        </div>
        <div type="scene">
          <head>Ява сімнадцята</head>
          <stage>Чіспа, з одного боку, Івась з шаблею, з другого, Креспо з ножем.</stage>
          <sp who="#krespo">
            <speaker>Креспо</speaker>
            <p>Гов! А тут що за крик та галас?</p>
          </sp>
          <sp who="#ivas">
            <speaker>Івась</speaker>
            <p>Гей, жінко, що тут таке скоїлось?</p>
          </sp>
          <sp who="#chispa">
            <speaker>Чіспа</speaker>
            <p>Ой, батечки! Пан капітан чогось, посперечався з одним вояком. І бог його знає, за що їм зайшло. Досить, що пан капітан впав у таку лютість, що кинувся на вояка з голою шаблею. А вояк ось туди втік, у сіни та горі сходами. Ой, батечки! Біжіть, рятуйте! А то він його певно вб’є.</p>
          </sp>
          <sp who="#krespo">
            <speaker>Креспо</speaker>
            <p>Ось тобі на! Починається вже моя лиха година.</p>
          </sp>
          <sp who="#chispa">
            <speaker>Чіспа</speaker>
            <p>Біжіть, рятуйте, щоб не було запізно!</p>
          </sp>
          <sp who="#ivas">
            <speaker>Івась</speaker>
            <p>А що, таточку! Нінащо нам не придалося замикати сестру з Інесою в вашім покої!</p>
            <p>Біжать в дім, за ними Чіспа, ламаючи руки.</p>
            <p>Заслона спадає.</p>
            <p>Примітки</p>
            <p>Подається за виданням : Франко І.Я. Зібрання творів у 50-и томах. – К.: Наукова думка, 1979 р., т. 24, с. 123 – 139.</p>
          </sp>
        </div>
      </div>
      <div type="act">
        <head>Дія друга</head>
        <stage>Світлиця в домі Педра Креспо</stage>
        <div type="scene">
          <head>Ява перша</head>
          <stage>Ізабелла і Інес сидять, заняті ручними роботами, і співають.</stage>
          <stage>(Мелодія: Лисенко, IV, «Плине качур по Дунаю»)</stage>
          <sp who="#izabella #ines">
            <l>Соловію ти маленький!</l>
            <l>В тебе голос ба й тоненький!</l>
            <l>Скажи мені щиру правду,</l>
            <l>Де я свого любка найду?</l>
            <l>Як стане гай краще тебе,</l>
            <l>Прийде милий сам до тебе.</l>
          </sp>
           <stage>За дверима чути стук, хтось гримає до дверей, ті подаються.</stage>
        </div>
        <div type="scene">
          <head>Ява друга</head>
          <stage>Ті самі і Реболледо</stage>
          <sp who="#rebolledo">
            <speaker>Реболледо</speaker>
            <stage>( впадає в виламані двері ).</stage>
            <p>Ах, даруйте, мої красавиці! На милість бога, сховайте мене!</p>
          </sp>
          <sp who="#izabella">
            <speaker>Ізабелла</speaker>
            <p>Що се таке? Що вам?</p>
          </sp>
          <sp who="#ines">
            <speaker>Інес</speaker>
            <p>Чи жене хто за вами?</p>
          </sp>
          <sp who="#rebolledo">
            <speaker>Реболледо</speaker>
            <stage>( кидається по покою, шукаючи, де б сховатися ).</stage>
            <p>Швидко, швидко! Змилуйтеся! А то смерть моя! Ой!</p>
          </sp>
        </div>
        <div type="scene">
          <head>Ява третя</head>
          <stage>Ті самі і капітан з голою шаблею.</stage>
          <sp who="#kapіtan">
            <speaker>Капітан</speaker>
            <p>Га, ти тут, поганче! Думав, що сховаєшся передо мною? Ні! Моя шабля…</p>
          </sp>
          <sp who="#izabella">
            <speaker>Ізабелла</speaker>
            <stage>( заступає Реболледа ).</stage>
            <p>Стійте, пане! Прошу вас, стійте! Не знаю, що там зайшло між вами і тим вояком. Та хоч би яка тяжка була його вина, коли вже він вбіг сюди і попросив мого захисту, то я надіюсь, що ви пошануєте мою просьбу.</p>
          </sp>
          <sp who="#kapіtan">
            <speaker>Капітан</speaker>
            <p>Щастя має. Ніяка інша твердиня, ніяка схованка не була б його урятувала від моєї помсти. Та коли ви, пані, за ним вставляєтесь, коли ваші чудові уста і очі за ним просять…</p>
          </sp>
          <sp who="#izabella">
            <speaker>Ізабелла</speaker>
            <p>Не своїй просьбі ані тим менше красоті приписую оту вашу ласкавість, а вашому благородному серцю.</p>
          </sp>
          <sp who="#kapіtan">
            <speaker>Капітан</speaker>
            <stage>( не зводячи з неї очей ).</stage>
            <p>Ах, пані! Якби ви знали!.. Якби ви знали, що ви, просячи мене о ласку над отсим вояком, самі в тій хвилі на смерть зранили моє серце!</p>
          </sp>
          <sp who="#izabella">
            <speaker>Ізабелла</speaker>
            <p>Не гарно, пане, в такий спосіб жартувати з бідної дівчини, котора своєю просьбою зовсім не хотіла вас образити.</p>
          </sp>
          <sp who="#kapіtan">
            <speaker>Капітан</speaker>
            <stage>( мов не чуючи її слів ).</stage>
            <p>Та ні! Що там – краса! Розум, доброта, благородність, все в вас зіллялося в чудову гармонію. Пані, я багато світу сходив, але о такій красоті, о такій досконалості в жіночому образі ані сном не снив.</p>
          </sp>
        </div>
        <div type="scene">
          <head>Ява четверта</head>
          <stage>Ті самі, Креспо і Івась з шаблею, за ним Чіспа</stage>
          <sp who="#krespo">
            <speaker>Креспо</speaker>
            <p>А, пан капітан! Як же се? Ми вже були в перестраху, щоб ви тут у гніві не вбили отсього вояка, біжимо щодуху, а ви тим часом…</p>
          </sp>
          <sp who="#izabella">
            <speaker>Ізабелла</speaker>
            <p>Ой, господи! Що воно буде?</p>
          </sp>
          <sp who="#krespo">
            <speaker>Креспо</speaker>
            <p>А ви тим часом залюбки точите баляси перед дівчатами.</p>
          </sp>
          <sp who="#kapіtan">
            <speaker>Капітан</speaker>
            <p>То трудно. Правило шляхетської чемності сильніше від наших особистих поривів. Коли отся дама за ним уймилася, то я мусив запанувати над своїм гнівом.</p>
          </sp>
          <sp who="#krespo">
            <speaker>Креспо</speaker>
            <p>Е, пане капітане! Ізабелла – моя дочка, проста хлоп’янка, а не жадна дама!</p>
            <stage>(на боці),</stage>
            <p>Їй же богу, все се була чиста комедія! Йому хотілося дістатися до сього покою, і на те він змовився з он тим гільтаєм . Та ні! Я йому покажу, що я не такий дурень, щоб мене такими штуками ошукати!</p>
            <stage>(До капітана.)</stage>
            <p>Пане капітане! Я надіюсь, що ви могли від першого разу переконатися, що мій таточко щиро старався вам у всьому служити і догодити. Чи то благородно в відплату за те робити йому таку нечесть?</p>
          </sp>
          <sp who="#krespo">
            <speaker>Креспо</speaker>
            <stage>( строго ).</stage>
            <p>Хлопче! Що се ти плетеш? Про яку нечесть говориш? Коли вояк йому супротивився…</p>
          </sp>
          <sp who="#ivas">
            <speaker>Івась</speaker>
            <p>Вояк і не думав супротивлятись. Розмовляли дружнісінько!</p>
          </sp>
          <sp who="#krespo">
            <speaker>Креспо</speaker>
            <p>Мовчи! Пане капітане, моя дочка дякує вам покірно, що ви помилували сього бідолаху, а я дякую вам, що ви вшанували її просьбу.</p>
          </sp>
          <sp who="#kapіtan">
            <speaker>Капітан</speaker>
            <p>Тілько ся одна просьба й спинила мене!</p>
            <stage>(До Івася.)</stage>
            <p>А ти, хлопче, на будуще ліпше роздумай, що говориш!</p>
          </sp>
          <sp who="#ivas">
            <speaker>Івась</speaker>
            <p>Я дуже добре роздумав те, що сказав.</p>
          </sp>
          <sp who="#krespo">
            <speaker>Креспо</speaker>
            <p>Що? Ти ще не мовчиш?</p>
          </sp>
          <sp who="#kapіtan">
            <speaker>Капітан</speaker>
            <p>Тілько ваша присутність стримує мене, а то б я сього молокососа навчив розуму.</p>
          </sp>
          <sp who="#krespo">
            <speaker>Креспо</speaker>
            <p>Пане капітане! Прошу не забувати, що се мій син! Мені вільно картати і карати його, але не вам.</p>
          </sp>
          <sp who="#ivas">
            <speaker>Івась</speaker>
            <p>А я тілько від свого тата знесу докори і кари, але від когось іншого ніколи.</p>
          </sp>
          <sp who="#kapіtan">
            <speaker>Капітан</speaker>
            <p>Овва! А що ж би ти зробив?</p>
          </sp>
          <sp who="#ivas">
            <speaker>Івась</speaker>
            <p>Життям важу, а своєї честі нарушити не дам.</p>
          </sp>
          <sp who="#kapіtan">
            <speaker>Капітан</speaker>
            <p>І яка там у хлопа честь?</p>
          </sp>
          <sp who="#ivas">
            <speaker>Івась</speaker>
            <p>Така, як і у вас! Панцю, якби не хлоп, то би пани з голоду погибли.</p>
          </sp>
          <sp who="#kapіtan">
            <speaker>Капітан</speaker>
            <p>Що? Ти до мене так? Ні, сього я не подарую!</p>
            <p>Добуває шаблі. Івась також.</p>
          </sp>
          <sp who="#krespo">
            <speaker>Креспо</speaker>
            <p>Гов! Стійте! Я вам розказую.</p>
            <p>Капітан і Івась ударяють один на одного.</p>
          </sp>
          <sp who="#rebolledo">
            <speaker>Реболледо</speaker>
            <p>До сто чортів! Тут не жарти! Чіспо, ходімо геть, бо тут б’ють!</p>
          </sp>
          <sp who="#chispa">
            <speaker>Чіспа</speaker>
            <stage>( кричить у сінях ).</stage>
            <p>Гей! Рятуйте! Мордують! Рятуйте! Патролі!</p>
          </sp>
          <sp who="#rebolledo">
            <speaker>Реболледо</speaker>
            <stage>( вбігає до покою ).</stage>
            <p>Ой, господи! Дон Лопе надходить!</p>
          </sp>
        </div>
        <div type="scene">
          <head>Ява п’ята</head>
          <stage>Ті самі і Дон Лопе в пишнім генеральськім уніформі, з булавою, і вояки.</stage>
          <sp who="#don_lope">
            <speaker>Дон Лопе</speaker>
            <p>А се що таке? Що тут за крик? Пане капітане! Чи такий у вас порядок? Тілько що я вступив у село, вже чую гвалт і – що бачу? Бійку.</p>
          </sp>
          <sp who="#kapіtan">
            <speaker>Капітан</speaker>
            <stage>( набік ).</stage>
            <p>Ну, чи біси надали мені в сій хвилі отсього генерала!</p>
          </sp>
          <sp who="#krespo">
            <speaker>Креспо</speaker>
            <stage>( набік ).</stage>
            <p>Ну, та й Івась мені! Зараз усю правду й висунув, мов на лопаті вивіз.</p>
          </sp>
          <sp who="#don_lope">
            <speaker>Дон Лопе</speaker>
            <stage>( лютий ).</stage>
            <p>Ну, що ж се? Скажете раз, що тут сталося? Чого стоїте, мов води в рот набравши? Зараз говоріть, а то, їй же богу мойому, всіх вас, хто тут є, кажу, мов грушки, повикидати з вікна на вулицю! Чи ви думаєте, що я так за біг заплать біг догори сходами на поверх, та ще отсею болючою ногою, щоб її сто чортів ухопило! Зараз говоріть, що тут сталося?</p>
          </sp>
          <sp who="#krespo">
            <speaker>Креспо</speaker>
            <p>Пане, тут нічого не сталося.</p>
          </sp>
          <sp who="#don_lope">
            <speaker>Дон Лопе</speaker>
            <stage>( до капітана ).</stage>
            <p>Пане капітане! Зараз скажіть мені всю правду!</p>
          </sp>
          <sp who="#kapіtan">
            <speaker>Капітан</speaker>
            <p>Га, що ж! У сьому домі я дістав кватиру. Ще й не був у ній, коли один вояк…</p>
          </sp>
          <sp who="#don_lope">
            <speaker>Дон Лопе</speaker>
            <p>Ну, далі, далі!</p>
          </sp>
          <sp who="#kapіtan">
            <speaker>Капітан</speaker>
            <p>Один вояк так мене розлютив, що я добув на нього шаблі. Він утеки, я за ним. Він до сього дому, я за ним. Він на сходи, до отсього покою – я за ним. Тут я застав отсих дівчат. А їх батько, чи брат, чи хто він там є, бачить в тім якусь зневагу, якусь нечесть.</p>
          </sp>
          <sp who="#don_lope">
            <speaker>Дон Лопе</speaker>
            <p>Ну, то я вам в саму пору прийшов. Я вам зараз зроблю справу. Де є той вояк, що вас так розлютив?</p>
          </sp>
          <sp who="#rebolledo">
            <speaker>Реболледо</speaker>
            <stage>( на боці ).</stage>
            <p>Ой лишечко? Невже все на моїй шкурі й окошиться?</p>
          </sp>
          <sp who="#izabella">
            <speaker>Ізабелла</speaker>
            <stage>( показує Реболледо ).</stage>
            <p>Ось сей вояк.</p>
          </sp>
          <sp who="#don_lope">
            <speaker>Дон Лопе</speaker>
            <stage>( воякам ).</stage>
            <p>Візьміть його, зав’яжіть назад руки, прив’яжіть до рук довгий шнур, а до нього тяжкий камінь і так його два рази витягніть аж на верх драбини.</p>
          </sp>
          <sp who="#rebolledo">
            <speaker>Реболледо</speaker>
            <p>Па… пане генерале! Як же се? Два рази… на… на…</p>
          </sp>
          <sp who="#don_lope">
            <speaker>Дон Лопе</speaker>
            <p>На верх драбини!</p>
          </sp>
          <sp who="#rebolledo">
            <speaker>Реболледо</speaker>
            <p>Що ж то? Чи я вбив кого? Мене на верх драбини?</p>
          </sp>
          <sp who="#chispa">
            <speaker>Чіспа</speaker>
            <p>Ой, лелечко! Скалічать мені хлопа на вік вічистий .</p>
          </sp>
          <sp who="#kapіtan">
            <speaker>Капітан</speaker>
            <stage>( тихо ).</stage>
            <p>Реболледо! Бійся бога, мовчи! Я вже так зроблю, що тобі нічого не буде!</p>
          </sp>
          <sp who="#rebolledo">
            <speaker>Реболледо</speaker>
            <p>Що? Я маю мовчати? Щоб мене за вас, мов єретика, по драбині тягали?</p>
            <stage>( До дона Лопе ).</stage>
            <p>Пане генерале, прошу покірно! Сам пан капітан казав мені зробити той гармидер, щоб міг за мною дістатися до сього покою.</p>
          </sp>
          <sp who="#krespo">
            <speaker>Креспо</speaker>
            <stage>( до дона Лопе ).</stage>
            <p>Ну, що ж, чиє тепер наверха? Бачите, як воно буде?</p>
          </sp>
          <sp who="#don_lope">
            <speaker>Дон Лопе</speaker>
            <p>Пане капітане, се ви дуже немудро зробили. Довбуш, зараз вибубни по селі, щоб усі вояки збиралися на вигін за селом. Нехай там розіпнуть шатра і там ночують. А хто би посмів відтам віддалитися і по селі швендятись, той буде остро караний. А ви, пане капітане, щоб не розпочинали сварки, ідіть геть відси і шукайте собі іншої кватири. Я сам тут кватирою стану, поки тут будемо стояти.</p>
          </sp>
          <sp who="#kapіtan">
            <speaker>Капітан</speaker>
            <p>Сповняю вашу волю, мій генерале.</p>
            <stage>(Відходить з вояками, за ними й Чіспа.)</stage>
          </sp>
        </div>
        <div type="scene">
          <head>Ява шоста</head>
          <stage>Дон Лопе, Креспо, Івась, Ізабелла і Інес</stage>
          <sp who="#krespo">
            <speaker>Креспо</speaker>
            <p>І ви, діти, також ідіть.</p>
            <p>Івась, Ізабелла і Інес відходять.</p>
            <p>Пане, прийміть мою щиру подяку! Ваше мудре розпорядження вибавило мене з великого клопоту.</p>
          </sp>
          <sp who="#don_lope">
            <speaker>Дон Лопе</speaker>
            <p>А то з якого?</p>
          </sp>
          <sp who="#krespo">
            <speaker>Креспо</speaker>
            <p>Коли б той пан капітан був хоч крихітку нарушив мою честь, я мусив би був його забити.</p>
          </sp>
          <sp who="#don_lope">
            <speaker>Дон Лопе</speaker>
            <p>До сто громів! А не знаєте ви, що він капітан?</p>
          </sp>
          <sp who="#krespo">
            <speaker>Креспо</speaker>
            <p>До сто громів! А нехай собі буде й генерал, а скоро він настає на мою честь, то я його вб’ю, як собаку.</p>
          </sp>
          <sp who="#don_lope">
            <speaker>Дон Лопе</speaker>
            <p>А хто мені найпліхшому воякові хоч один-волосок на голові нарушить, того я до сто сот чортів зараз кажу повісити!</p>
          </sp>
          <sp who="#krespo">
            <speaker>Креспо</speaker>
            <p>А хто мені хоч одну пилиночку моєї честі нарушить, того я до стосот чортів зараз сам повішу.</p>
          </sp>
          <sp who="#don_lope">
            <speaker>Дон Лопе</speaker>
            <p>Що, хіба ви не знаєте, що ви простий хлоп, а хлоп мусить терпіти всі постої, і невигоди, і збитки вояцькі.</p>
          </sp>
          <sp who="#krespo">
            <speaker>Креспо</speaker>
            <p>Мій маєток на ваші услуги, робіть з ним що хочете. Але честі моєї нарушувати ніхто не сміє. Для короля мій маєток, моє життя – се обов’язок. Але до моєї честі сам король не має права. Честь – то власність душі, а душа – власність бога.</p>
          </sp>
          <sp who="#don_lope">
            <speaker>Дон Лопе</speaker>
            <p>Грім і пекло! Здається, сей мужик правду каже.</p>
          </sp>
          <sp who="#krespo">
            <speaker>Креспо</speaker>
            <p>Грім і пекло! Я все правду кажу і для вас брехати не стану.</p>
          </sp>
          <sp who="#don_lope">
            <speaker>Дон Лопе</speaker>
            <p>Чоловіче, я змучений. Отся нога – чорти мені надали її в чорну годину! – болить як скажена і потребує спочинку.</p>
          </sp>
          <sp who="#krespo">
            <speaker>Креспо</speaker>
            <p>Пане, то йдіть спочивати. Мені чорти надали в чорну годину ліжко й перину. Лягайте і спіть як скажені.</p>
          </sp>
          <sp who="#don_lope">
            <speaker>Дон Лопе</speaker>
            <p>Що? Чорти вам надали ліжко?</p>
          </sp>
          <sp who="#krespo">
            <speaker>Креспо</speaker>
            <p>Авжеж. Се для вашої ноги, котру вам чорти надали.</p>
          </sp>
          <sp who="#don_lope">
            <speaker>Дон Лопе</speaker>
            <p>Побачимо, може, їй і полегшає. А втім, полегшає чи ні, а мені спати хочеться до сто громів!</p>
          </sp>
          <sp who="#krespo">
            <speaker>Креспо</speaker>
            <p>То йдіть спати до сто громів!</p>
          </sp>
          <sp who="#don_lope">
            <speaker>Дон Лопе</speaker>
            <stage>( набік ).</stage>
            <p>У! Сей мужик запека! Лається не згірше мене.</p>
          </sp>
          <sp who="#krespo">
            <speaker>Креспо</speaker>
            <stage>( набік ).</stage>
            <p>Е! Дон Лопе завзятий! Тяжко буде нам з ним погодитися.</p>
            <p>Оба виходять.</p>
            <p>Заслона спадає.</p>
            <p>Друга відслона</p>
            <p>Садок перед домом Креспо</p>
          </sp>
        </div>
        <div type="scene">
          <head>Ява сьома</head>
          <stage>Дон Мендо і Нуньйо.</stage>
          <sp who="#don_mendo">
            <speaker>Дон Мендо</speaker>
            <p>І хто ж тобі розповідав про сю пригоду?</p>
          </sp>
          <sp who="#nunjo">
            <speaker>Нуньйо</speaker>
            <p>Кажу ж вам, що служниця Джінеса.</p>
          </sp>
          <sp who="#don_mendo">
            <speaker>Дон Мендо</speaker>
            <p>Так кажеш, що капітан влюбився в Ізабеллі?</p>
          </sp>
          <sp who="#nunjo">
            <speaker>Нуньйо</speaker>
            <p>Не приведи, господи, як! Ні їсти, ні спати! Ні думки, ні помислу. Все тілько, мов та нетля довкола свічки, шниряє довкола сього дому.</p>
          </sp>
          <sp who="#don_mendo">
            <speaker>Дон Мендо</speaker>
            <p>О моє серце! Окажись сильним! Не трісни з заздрості.</p>
          </sp>
          <sp who="#nunjo">
            <speaker>Нуньйо</speaker>
            <p>Має час тріснути. Чекайте лишень! Пан капітан уже лібру паперу списав, усе листи любовні пише, все через свого повіреного, отого драба-вояка, до неї посилає.</p>
          </sp>
          <sp who="#don_mendo">
            <speaker>Дон Мендо</speaker>
            <p>А що ж вона?</p>
          </sp>
          <sp who="#nunjo">
            <speaker>Нуньйо</speaker>
            <p>Те саме, що й вам, – ані слова. Але пст! Глядіть, хто там крадеться стежинкою? Се ж він і є! Капітан! З тим своїм повірником!</p>
          </sp>
          <sp who="#don_mendo">
            <speaker>Дон Мендо</speaker>
            <p>Нуньйо! Держи мене, Нуньйо! А то я не видержу!</p>
          </sp>
          <sp who="#nunjo">
            <speaker>Нуньйо</speaker>
            <p>Впадете?</p>
          </sp>
          <sp who="#don_mendo">
            <speaker>Дон Мендо</speaker>
            <p>Ні, я вб’ю його, як собаку! Розірву його!</p>
          </sp>
          <sp who="#nunjo">
            <speaker>Нуньйо</speaker>
            <p>Пане, сховайтеся ліпше, а то він раз махне рукою – і нас обох нема!</p>
          </sp>
          <sp who="#don_mendo">
            <speaker>Дон Мендо</speaker>
            <p>Сховатися! Се ти добре сказав! Сховаймося ось тут у корчі. Але не зо страху, Нуньйо, ні! А тілько щоб послухати, що вони говоритимуть.</p>
            <p>Оба ховаються.</p>
          </sp>
        </div>
        <div type="scene">
          <head>Ява восьма</head>
          <stage>Капітан і Реболледо.</stage>
          <sp who="#kapіtan">
            <speaker>Капітан</speaker>
            <stage>( до себе ).</stage>
            <p>Ні, се не любов! Вона хлоп’янка, то як же ж я можу її любити? А проте серце моє тріпаєсь, як пташка, в крові огонь горить, в голові шумить, світ у очах міниться. Дурію, мечуся, сам себе не тямлю!</p>
          </sp>
          <sp who="#rebolledo">
            <speaker>Реболледо</speaker>
            <p>Воліли ви, паночку, не бачити тої нещасної дівчини, ніж тепер отак терпіти!</p>
          </sp>
          <sp who="#kapіtan">
            <speaker>Капітан</speaker>
            <p>Ну, і що ж сказала тобі служниця?</p>
          </sp>
          <sp who="#rebolledo">
            <speaker>Реболледо</speaker>
            <p>Та хіба ви ще не зрозуміли?</p>
          </sp>
          <sp who="#don_mendo">
            <speaker>Дон Мендо</speaker>
            <stage>( за корчем ).</stage>
            <p>Ні, не видержу! Уб’ю його! Нуньйо!</p>
          </sp>
          <sp who="#nunjo">
            <speaker>Нуньйо</speaker>
            <p>Тихо, пане, не решетіться , а то він учує!</p>
          </sp>
          <sp who="#don_mendo">
            <speaker>Дон Мендо</speaker>
            <p>Слухай, Нуньйо, бігай ти до мене додому і вишукай мені всю лицарську зброю.</p>
          </sp>
          <sp who="#nunjo">
            <speaker>Нуньйо</speaker>
            <p>Що вам, пане? Яка там у вас лицарська зброя. Тільки всеї, що отся шпада при боці теліпається. Та й то не виймайте її з піхви, щоб ніхто не побачив, що половина її відломана.</p>
          </sp>
          <sp who="#don_mendo">
            <speaker>Дон Мендо</speaker>
            <p>Ні, Нуньйо, там у спіжарні є мій меч предківський.</p>
          </sp>
          <sp who="#nunjo">
            <speaker>Нуньйо</speaker>
            <p>Той, що на нім хомути висять? Та до чого се здале?</p>
          </sp>
          <sp who="#don_mendo">
            <speaker>Дон Мендо</speaker>
            <p>Я мушу отсього поганця провчити! Бігай!</p>
          </sp>
          <sp who="#nunjo">
            <speaker>Нуньйо</speaker>
            <p>Ну, а ви тут самі лишитесь? У корчах? У потемку? І не страшно вам?</p>
          </sp>
          <sp who="#don_mendo">
            <speaker>Дон Мендо</speaker>
            <stage>( озирається ).</stage>
            <p>Бр! Страшно? Ну, ні! Правдивий шляхтич страху не знає. Але самому лишатися… Ні, Нуньйо, ходімо ліпше оба!</p>
          </sp>
          <sp who="#nunjo">
            <speaker>Нуньйо</speaker>
            <p>І я думаю, що так ліпше буде. Тілько тихенько, щоб ті душогуби не почули!</p>
            <p>Оба повзком перебігають через сцену і виходять.</p>
          </sp>
        </div>
        <div type="scene">
          <head>Ява дев’ята</head>
          <stage>Капітан і Реболледо виходять на перед сцени.</stage>
          <sp who="#kapіtan">
            <speaker>Капітан</speaker>
            <p>Чи ж міг хто подумати? Хлоп’янка, а така гарна, така образована, така благородна. І така горда! На всі мої просьби, на всі закляття, на всі благання – ані словечка!</p>
          </sp>
          <sp who="#rebolledo">
            <speaker>Реболледо</speaker>
            <p>Ну, захотіли ви! В один день вас побачила, а зараз другого дня щоб уже й вислухала вашого благання.</p>
          </sp>
          <sp who="#kapіtan">
            <speaker>Капітан</speaker>
            <p>Ах, Реболледо! Адже ж одного дня сонце сходить і заходить, одного дня чоловік родиться і одного дня вмирає! Одного дня досить було, щоб я побачив її і стався навіки нещасливим. Чому ж би одного дня мало бути для неї замало, щоб мене зробити щасливим?</p>
          </sp>
          <sp who="#rebolledo">
            <speaker>Реболледо</speaker>
            <p>І як се воно так раптом, в одній хвилі з вами зробилося?</p>
          </sp>
          <sp who="#kapіtan">
            <speaker>Капітан</speaker>
            <p>І сам не знаю. Іскра, грім – щось таке відразу блисло в моїй душі на її вид. Блисло, заясніло, прошибло мене наскрізь і полишило той невтишимий біль, оту люту жагу, що мене з ума зводить, у могилу вганяє. Ні, Реболледо! Я зовсім пропаду, коли її ще нині не побачу.</p>
          </sp>
          <sp who="#rebolledo">
            <speaker>Реболледо</speaker>
            <p>Що ж його робити, коли вона не хоче?</p>
          </sp>
          <sp who="#kapіtan">
            <speaker>Капітан</speaker>
            <p>Я зовсім безглуздий. Ніяка думка не клеїться. Реболледо, друже мій. Я робив тобі, о що ти мене просив. Правда? Клянусь тобі, я ще не те для тебе зроблю, озолочу тебе, тільки радь мені тепер! Роби що знаєш, щоби хоч крихту вменшити мою люту муку!</p>
          </sp>
          <sp who="#rebolledo">
            <speaker>Реболледо</speaker>
            <p>А що, пане, якби так маленьку серенаду? Музика, пісні під її вікном? Вона б почула, вийшла б до вікна, і ви могли б побачити її.</p>
          </sp>
          <sp who="#kapіtan">
            <speaker>Капітан</speaker>
            <p>Але тут дон Лопе жиє. Збудимо його.</p>
          </sp>
          <sp who="#rebolledo">
            <speaker>Реболледо</speaker>
            <p>О те не бійтеся. Він і так за своєю болючою ногою ніколи не спить. А, впрочім, почує, побачить нас, – то вже ми якось викрутимось. А вас і бачити не потребує. Ви собі стійте збоку і на готове дивіться.</p>
          </sp>
          <sp who="#kapіtan">
            <speaker>Капітан</speaker>
            <p>Не знаю, як воно буде. Боюсь, щоб знов яка халепа з того не вийшла.</p>
          </sp>
          <sp who="#rebolledo">
            <speaker>Реболледо</speaker>
            <p>Нічогісінько, пане, не бійтеся! Я все на себе беру. Тут у нас у компанії один вояк має голос чудовий. А у моєї Чіспи кастаньєти є, ну, а до пісень, знаєте, таких любовних, масних, то понад неї, мабуть, на всім світі майстра нема.</p>
          </sp>
          <sp who="#kapіtan">
            <speaker>Капітан</speaker>
            <p>Варто би се все ліпше обдумати, та чи ж мені тепер до того, коли я мов у тумані ходжу. Роби як знаєш!</p>
          </sp>
          <sp who="#rebolledo">
            <speaker>Реболледо</speaker>
            <p>Ну, так ходімо ж поки що відси, щоб нас хто не побачив. Я все злагоджу як слід, а як добре смеркнеться, зірки на небі запалають, а в вікні свічечка замигоче, тоді… Побачите, пане капітане, що все добре буде!</p>
            <p>Відходять.</p>
          </sp>
        </div>
        <div type="scene">
          <head>Ява десята</head>
          <stage>В глибині сцени відчиняються двері Креспового дому. Виходять дон Лопе, а за ним Креспо.</stage>
          <sp who="#krespo">
            <speaker>Креспо</speaker>
            <stage>( крізь двері кричить до сіней ).</stage>
            <p>Тут у городі холодніше! Сюди винесіть стіл і перекуску для дона Лопе!</p>
            <stage>(До генерала.)</stage>
            <p>Я думаю, пане генерале, що тут ліпше вам буде вечеряти.</p>
          </sp>
          <sp who="#don_lope">
            <speaker>Дон Лопе</speaker>
            <stage>( озирається ).</stage>
            <p>Чудесне місце! А! Що за розкіш!</p>
          </sp>
          <sp who="#krespo">
            <speaker>Креспо</speaker>
            <p>Се улюблене місце моєї дочки. Прошу, сядьте ось тут на лавочку. Що ж, пане, у нас попросту. Що бог дає, те й приймаємо з подякою. От дав нам погоду, вечір запахущий, свіже повітря, пташок співучих на деревах, – чого ж нам більше треба?</p>
          </sp>
          <sp who="#don_lope">
            <speaker>Дон Лопе</speaker>
            <stage>( сідає ).</stage>
            <p>Так! У кого є здоров’я, тому нічого більше не треба. Але я! Куди мені розкошуватися красою природи! Сядьте і ви, Креспо!</p>
          </sp>
          <sp who="#krespo">
            <speaker>Креспо</speaker>
            <p>Спасибі, я можу й постояти.</p>
          </sp>
          <sp who="#don_lope">
            <speaker>Дон Лопе</speaker>
            <p>Сядьте лишень!</p>
          </sp>
          <sp who="#krespo">
            <speaker>Креспо</speaker>
            <p>Га, коли така ваша воля.</p>
          </sp>
          <sp who="#don_lope">
            <speaker>Дон Лопе</speaker>
            <p>Знаєте, про що я думав? Ви вчора мусили бути дуже розлючені, бо гнів вам зовсім забив памороки.</p>
          </sp>
          <sp who="#krespo">
            <speaker>Креспо</speaker>
            <p>Мені, пане, не так легко памороки забити.</p>
          </sp>
          <sp who="#don_lope">
            <speaker>Дон Лопе</speaker>
            <p>А все-таки вчора… я навіть не просив вас, а ви сіли самі перші, ще й праворуч від мене.</p>
          </sp>
          <sp who="#krespo">
            <speaker>Креспо</speaker>
            <p>Власне для того, що ви не просили. Сьогодні, коли просите, я не хотів сісти. Я вмію бути чемним, але тілько тоді, коли другі зо мною чемні.</p>
          </sp>
          <sp who="#don_lope">
            <speaker>Дон Лопе</speaker>
            <p>Вчора ви лаялись, кляли та ганьбили, а нині, як бачу, ви зовсім скромно і делікатно поводитесь.</p>
          </sp>
          <sp who="#krespo">
            <speaker>Креспо</speaker>
            <p>Пане генерале, я вже такий звичай маю: як хто зо мною говорить, так йому відповідаю. Ви вчора, говорячи зо мною, сипали чортами і громами, – ну, то й я мусив вам так само відповідати. Така вже моя натура. Я чоловік товариський. Молиться хтось – і я буду з ним; свариться хтось – і я можу з ним. Чи язиком, чи п’ястуком – я всюди можу держати компанію. І не досить того. Як виджу, що хтось терпить, – і сам чую біль. От і нині. Подумайте, я всю ніч не спав, згадавши про те, що вас нога болить. А ще такий клопіт: я не знав, котра нога вас болить, – і в мене розболілися обі. Прошу вас, скажіть мені, котра нога вам долягає, щоб і мене тілько та одна боліла.</p>
          </sp>
          <sp who="#don_lope">
            <speaker>Дон Лопе</speaker>
            <p>Жартуйте здорові! Тридцять літ пробув чоловік у тій Фландрії. Вічна служба. Вічні невигоди, походи. Літом під спекою, зимою в снігах і льодах, ані одного дня супочивку. Давно вже я й забув, що то значить одну годину бути без болю!</p>
          </sp>
          <sp who="#krespo">
            <speaker>Креспо</speaker>
            <p>Дай вам, боже, терпливості, щоб усе те витримати.</p>
          </sp>
          <sp who="#don_lope">
            <speaker>Дон Лопе</speaker>
            <p>Терпливості? Ах, і нащо мені її?</p>
          </sp>
          <sp who="#krespo">
            <speaker>Креспо</speaker>
            <p>Не хочете, то най вам бог не дає.</p>
          </sp>
          <sp who="#don_lope">
            <speaker>Дон Лопе</speaker>
            <p>Не хочу терпливості. Нехай радше сто тисяч чортів ухопить і мене з нею.</p>
          </sp>
          <sp who="#krespo">
            <speaker>Креспо</speaker>
            <p>Дай боже! Та, мабуть, вони сього не зроблять.</p>
          </sp>
          <sp who="#don_lope">
            <speaker>Дон Лопе</speaker>
            <stage>( хапається за ногу ).</stage>
            <p>Ой-ой-ой! Як же скажено болить. Ой, господи, пошли мені смерть!</p>
          </sp>
          <sp who="#krespo">
            <speaker>Креспо</speaker>
            <p>Пошли вам, господи, полегшу, пане генерале! Жаль мені вас дуже, і радо б я віддав свою здорову ногу, щоб вашу уздоровити.</p>
          </sp>
        </div>
        <div type="scene">
          <head>Ява одинадцята</head>
          <stage>Ті самі, Івась і слуги вносять стіл, накривають його і ставлять дві ліхтарні.</stage>
          <sp who="#ivas">
            <speaker>Івась</speaker>
            <p>Ось і стіл заставляємо.</p>
          </sp>
          <sp who="#don_lope">
            <speaker>Дон Лопе</speaker>
            <p>Чи не прийдуть мої вояки до услуги?</p>
          </sp>
          <sp who="#krespo">
            <speaker>Креспо</speaker>
            <p>Пане генерале, коли ваша ласка – я приказав, щоб ваші вояки тут у моїм домі зовсім не услугували ані сюди не заходили. У мене, богу дякувати, слуг досить, і кождий ваш наказ буде сповнений духом.</p>
          </sp>
          <sp who="#don_lope">
            <speaker>Дон Лопе</speaker>
            <p>Ну, коли так, то зробіть мені сю одну ласку, покличте свою дочку, нехай ось тут вечеряє з нами.</p>
          </sp>
          <sp who="#krespo">
            <speaker>Креспо</speaker>
            <p>Зараз тут буде на ваші услуги. Іди, Івасю, і поклич Ізабеллу.</p>
            <p>Івась відходить до дому.</p>
          </sp>
          <sp who="#krespo">
            <speaker>Креспо</speaker>
            <p>Пане, хоч би ви були такі здорові, як я вам сього бажаю, то я б ані думки не мав, щоб з вашого боку боятися чогось злого. І прошу вас, пане, не думайте, що я міг би о вас щось подібного припустити. Коли б усі вояки були такі чемні та благородні, як ви, то, вірте мені, я не тільки б не запирав своєї дочки, але, противно, сам би казав їй услугувати вам.</p>
          </sp>
          <sp who="#don_lope">
            <speaker>Дон Лопе</speaker>
            <stage>( набік ).</stage>
            <p>Що за розумний чоловік отсей Креспо! Хитрий мужик, а при тім яка чесна та права душа!</p>
          </sp>
        </div>
        <div type="scene">
          <head>Ява дванадцята</head>
          <stage>Ті самі, Ізабелла, Інес і Івась.</stage>
          <sp who="#izabella">
            <speaker>Ізабелла</speaker>
            <p>Ви мене кликали, таточку?</p>
          </sp>
          <sp who="#krespo">
            <speaker>Креспо</speaker>
            <p>Так, доню. Дон Лопе казав тебе покликати, щоб тобі зробити честь своїм товариством.</p>
          </sp>
          <sp who="#izabella">
            <speaker>Ізабелла</speaker>
            <p>Радо буду служити вам, пане генерале.</p>
          </sp>
          <sp who="#don_lope">
            <speaker>Дон Лопе</speaker>
            <p>Ні вже. Мені б радше випадало вам услугувати.</p>
            <stage>(До себе.)</stage>
            <p>Що за краса! А яка скромна та чемна! Прошу, сідайте, повечеряємо разом.</p>
          </sp>
          <sp who="#izabella">
            <speaker>Ізабелла</speaker>
            <p>Ні, пане генерале: нам, молодим, слід услугувати вам при вечері.</p>
          </sp>
          <sp who="#don_lope">
            <speaker>Дон Лопе</speaker>
            <p>Ні, сідайте ось тут напротив мене!</p>
          </sp>
          <sp who="#krespo">
            <speaker>Креспо</speaker>
            <p>Ну, годі, дівчата. Вчиніть, що вам велить дон Лопе.</p>
          </sp>
          <sp who="#izabella">
            <speaker>Ізабелла</speaker>
            <p>Послушенство – наш обов’язок і наша заслуга.</p>
            <p>Дівчата сідають. За сценою чути бряжчання гітари.</p>
          </sp>
          <sp who="#krespo">
            <speaker>Креспо</speaker>
            <p>Мабуть, вояки проходжуються по вулиці та забавляються музикою.</p>
          </sp>
          <sp who="#don_lope">
            <speaker>Дон Лопе</speaker>
            <p>А так, так! Вояцьке ремесло – тяжка річ, друже Креспо, а якби ще не та крихітка свободи на кватирах, то ніхто б при війську й не витримав.</p>
          </sp>
          <sp who="#ivas">
            <speaker>Івась</speaker>
            <p>А проте мені видається, що се чудесне життя.</p>
          </sp>
          <sp who="#don_lope">
            <speaker>Дон Лопе</speaker>
            <p>Виджу по вас, молодий парубче, що вид військових мундирів, голос тарабана порушує вас, мов на пружинах підносить. Молодість, огонь! Ех! І я колись такий був. Так що, може, захочете пристати до нас?</p>
          </sp>
          <sp who="#ivas">
            <speaker>Івась</speaker>
            <p>Ох, пане генерале! Та се була б моя найбільша розкіш! А ще якби пан генерал зволили взяти мене під свою опіку.</p>
          </sp>
          <sp who="#vojak">
            <speaker>Вояк</speaker>
            <stage>( за сценою, кричить ).</stage>
            <p>Сюда! Сюда! Ось тут для співу ліпше місце.</p>
          </sp>
          <sp who="#rebolledo">
            <speaker>Реболледо</speaker>
            <stage>( за сценою ).</stage>
            <p>Стрібуймо ось тут під вікном. Ану, хлопці, пісеньку для прекрасної Ізабелли. А щоб її зо сну збудити, шпурніть легенько камінцями до вікна!</p>
            <p>Кидають камінці до вікна.</p>
          </sp>
          <sp who="#krespo">
            <speaker>Креспо</speaker>
            <stage>( набік ).</stage>
            <p>Е, се музика не без цілі. Ну, ну, куди то воно піде? Підождімо.</p>
            <stage>Спів за сценою.</stage>
            <l>А то ж гарна Ізабелла</l>
            <l>По воду вийшла.</l>
          </sp>
          <sp who="#don_lope">
            <speaker>Дон Лопе</speaker>
            <stage>( набік ).</stage>
            <p>Ну, музика – се ще нічого. Але камінцями шпурляти, сього вже занадто. А ще перед моєю кватирою отакий гармидер робити! Та ні! Задля Креспо і отсих дівчат буду тихо.</p>
            <stage>(Голосно.)</stage>
            <p>От збиточники!</p>
          </sp>
          <sp who="#krespo">
            <speaker>Креспо</speaker>
            <p>Звичайно, молодість-буйність.</p>
            <stage>(Набік.)</stage>
            <p>Ех, коли б мені не дон Лопе, я б їм всипав бобу!</p>
          </sp>
          <sp who="#ivas">
            <speaker>Івась</speaker>
            <stage>( набік ).</stage>
            <p>Там у світлиці, де живе дон Лопе, бачив я невеличку шабельку. Як би то незамітно збігати та дістати її до рук!</p>
          </sp>
          <sp who="#krespo">
            <speaker>Креспо</speaker>
            <p>Куди ти, хлопче?</p>
          </sp>
          <sp who="#ivas">
            <speaker>Івась</speaker>
            <p>Та так… піду… поможу подавати вечерю.</p>
          </sp>
          <sp who="#krespo">
            <speaker>Креспо</speaker>
            <p>Сиди тут! На те є слуги.</p>
          </sp>
          <sp who="#golosy">
            <speaker>Голоси</speaker>
            <stage>( за сценою, кричать ).</stage>
            <p>Ізабелла! Ізабелла! Встань! Покажись у вікні!</p>
          </sp>
          <sp who="#izabella">
            <speaker>Ізабелла</speaker>
            <stage>( набік ).</stage>
            <p>Господи! Який сором! І що ж я завинила, що вони отак мене викликають?</p>
          </sp>
          <sp who="#don_lope">
            <speaker>Дон Лопе</speaker>
            <stage>( гнівно ).</stage>
            <p>Ні, сього вже не можна витримати! До сто швадронів чортів! Чи чував хто таке!</p>
            <stage>(Зривається, та зачепивши о стіл, перевертає його.)</stage>
          </sp>
          <sp who="#krespo">
            <speaker>Креспо</speaker>
            <p>І кажу: до сто фургонів бісів! Тьфу на таке!</p>
          </sp>
          <sp who="#don_lope">
            <speaker>Дон Лопе</speaker>
            <stage>( поміркувавшися ).</stage>
            <p>Та ні бо! Нога мене страшенно заболіла, і я схопився з місця, не можучи витримати болю.</p>
          </sp>
          <sp who="#krespo">
            <speaker>Креспо</speaker>
            <p>І я також з тої самої причини схопився.</p>
          </sp>
          <sp who="#don_lope">
            <speaker>Дон Лопе</speaker>
            <p>А пощо ж ви крісло перевернули?</p>
          </sp>
          <sp who="#krespo">
            <speaker>Креспо</speaker>
            <p>Ну, як ви перевернули стіл, то я не мав що іншого наборзі перевернути.</p>
          </sp>
          <sp who="#don_lope">
            <speaker>Дон Лопе</speaker>
            <stage>( набік ).</stage>
            <p>Як би мені тільки позбутися їх!</p>
            <stage>(Голосно.)</stage>
            <p>Ну, годі вже, годі! Я сьогодні не хочу вечеряти. Ідіть спати!</p>
          </sp>
          <sp who="#krespo">
            <speaker>Креспо</speaker>
            <p>Ваша воля.</p>
          </sp>
          <sp who="#don_lope">
            <speaker>Дон Лопе</speaker>
            <stage>( до Ізабелли ).</stage>
            <p>Добра ніч, моя красавице!</p>
          </sp>
          <sp who="#izabella">
            <speaker>Ізабелла</speaker>
            <p>Спокійної вам ночі!</p>
          </sp>
          <sp who="#don_lope">
            <speaker>Дон Лопе</speaker>
            <stage>( набік ).</stage>
            <p>У мене шабля в покої. А двері з дому найду й напомацки.</p>
          </sp>
          <sp who="#krespo">
            <speaker>Креспо</speaker>
            <stage>( набік ).</stage>
            <p>Піду ніби до стодоли спати. А стара шаблисько і в мене є.</p>
          </sp>
          <sp who="#don_lope">
            <speaker>Дон Лопе</speaker>
            <p>Ну, так добраніч вам!</p>
          </sp>
          <sp who="#krespo">
            <speaker>Креспо</speaker>
            <p>Добраніч! <stage>( Набік. )</stage> А діти обоє запру в хаті.</p>
          </sp>
          <sp who="#don_lope">
            <speaker>Дон Лопе</speaker>
            <stage>( набік ).</stage>
            <p>Хвилечку пережду, поки всі уляжуться.</p>
            <p>Івась хоче крадьком відійти.</p>
          </sp>
          <sp who="#krespo">
            <speaker>Креспо</speaker>
            <p>Гей, хлопче! А ти куди крадешся?</p>
          </sp>
          <sp who="#ivas">
            <speaker>Івась</speaker>
            <p>Я, таточку?</p>
          </sp>
          <sp who="#krespo">
            <speaker>Креспо</speaker>
            <p>Зараз мені додому! І спати всі, розумієте?</p>
            <p>Всі відходять у хату. Сцена хвилю пуста. Темно. По хвилі входять капітан, підофіцер, Реболледо, Чіспа і вояки . Реболледо і Чіспа з гітарами.</p>
          </sp>
        </div>
        <div type="scene">
          <head>Ява тринадцята</head>
          <stage>Капітан, підофіцер, Реболледо, Чіспа, вояки.</stage>
          <sp who="#rebolledo">
            <speaker>Реболледо</speaker>
            <p>Ні, ось тут буде найліпше! Ану, ставайте кождий на своє місце.</p>
          </sp>
          <sp who="#chispa">
            <speaker>Чіспа</speaker>
            <p>Заспіваємо?</p>
          </sp>
          <sp who="#rebolledo">
            <speaker>Реболледо</speaker>
            <p>Ну та певно.</p>
          </sp>
          <sp who="#chispa">
            <speaker>Чіспа</speaker>
            <p>Отсе славно. Вже як я і до вікна не приваблю, то бий мене сила божа.</p>
          </sp>
          <sp who="#kapіtan">
            <speaker>Капітан</speaker>
            <p>Але дівка з кременю! Навіть вікна не отворить.</p>
          </sp>
          <sp who="#pіdofіcer">
            <speaker>Підофіцер</speaker>
            <p>Голову даю, що вони там у домі добре чують.</p>
          </sp>
          <sp who="#rebolledo">
            <speaker>Реболледо</speaker>
            <p>Пст! Пст! Хтось надходить! Пождіть хвильку, най погляну, хто се такий?</p>
          </sp>
          <sp who="#chispa">
            <speaker>Чіспа</speaker>
            <p>Якісь військові. Може, патроль.</p>
            <p>Стають за корчами.</p>
          </sp>
        </div>
        <div type="scene">
          <head>Ява чотирнадцята</head>
          <stage>Ті самі, дон Мендо і Нуньйо.            
            Дон Мендо узброєний, з мечем і щитом.</stage>
          <sp who="#don_mendo">
            <speaker>Дон Мендо</speaker>
            <p>Бачиш що-небудь, Нуньйо?</p>
          </sp>
          <sp who="#nunjo">
            <speaker>Нуньйо</speaker>
            <p>Хоч око вийміть – нічого. Але чути все можу.</p>
          </sp>
          <sp who="#don_mendo">
            <speaker>Дон Мендо</speaker>
            <p>І я чув усе, що тут діялося. Ні, я сього не витерплю.</p>
          </sp>
          <sp who="#nunjo">
            <speaker>Нуньйо</speaker>
            <p>А я витерплю.</p>
          </sp>
          <sp who="#don_mendo">
            <speaker>Дон Мендо</speaker>
            <p>Як думаєш, Ізабелла відчинить вікно?</p>
          </sp>
          <sp who="#nunjo">
            <speaker>Нуньйо</speaker>
            <p>Певно, що відчинить.</p>
          </sp>
          <sp who="#don_mendo">
            <speaker>Дон Мендо</speaker>
            <p>Драбе! Не смій так думати! Вона не відчинить.</p>
          </sp>
          <sp who="#nunjo">
            <speaker>Нуньйо</speaker>
            <p>Ну, то не відчинить.</p>
          </sp>
          <sp who="#don_mendo">
            <speaker>Дон Мендо</speaker>
            <p>Заздрість! Кроваві фурії рвуть моє серце. Здається, одним замахом мого меча я б усіх отих пройдисвітів посік на капусту. Та що мені з того? Зажду ще, щоб переконатися, чи се за її згодою діється, чи без її волі.</p>
          </sp>
          <sp who="#nunjo">
            <speaker>Нуньйо</speaker>
            <p>Так знаєте що, пане? Сховаймося ось тут під пліт, посідаймо собі та й ждім.</p>
          </sp>
          <sp who="#don_mendo">
            <speaker>Дон Мендо</speaker>
            <p>Добре. Се найліпше. Тут нас ніхто не надибає.</p>
            <p>Ховаються під живопліт.</p>
          </sp>
          <sp who="#rebolledo">
            <speaker>Реболледо</speaker>
            <stage>( нипаючи докола ).</stage>
            <p>Щось тут мурмоче. Щось шелестить. Щось шепче. Де та висока мара! Щезла десь? Ну, і добре. Певно, якийсь небіжчик. Таких ми не боїмося. Може, за життя був забіяка, то тепер за кару мусить отуди по корчах волочитися. Упокой, господи, душі усопших рабів твоїх! А ми до діла! Чіспо, де ти! Ану, співай!</p>
          </sp>
          <sp who="#chispa">
            <speaker>Чіспа</speaker>
            <p>Ну, тихо! Слухайте!</p>
            <stage>( Співає, акомпануючи на гітарі – мелодія гейнівського «Азра» ):</stage>
            <l>Забіяка, яких мало,</l>
            <l>Рудобровий, рудовусий.</l>
          </sp>
          <sp who="#rebolledo">
            <speaker>Реболледо</speaker>
            <stage>( перериває їй ).</stage>
            <p>Та що ти баламутиш? У яку білу днину, коли в темну нічку.</p>
          </sp>
          <sp who="#chispa">
            <speaker>Чіспа</speaker>
            <p>Ну, нехай тобі буде і в темну нічку!</p>
            <l>Раз здибає він Чіллону</l>
            <l>В темну нічку у шиночку.</l>
            <l>А при ній сидить пан Гарло</l>
            <l>І платить їй мід і пиво.</l>
            <l>Раз ісправа, раз ізліва</l>
            <l>Плазом, плазом по тебеньках !</l>
          </sp>
        </div>
        <div type="scene">
          <head>Ява п’ятнадцята</head>
          <stage>Ті самі. Під час співу закрадаються дон Лопе і Креспо, оба з шаблями і щитами з різних боків і кидаються на вояків.</stage>
          <sp who="#krespo">
            <speaker>Креспо</speaker>
            <stage>( б’є плазом ).</stage>
            <p>Мабуть, ось так! Ось так!</p>
          </sp>
          <sp who="#don_lope">
            <speaker>Дон Лопе</speaker>
            <stage>(б’є).</stage>
            <p>Чи не ось так? Ану, покуштуй, як то смакувало.</p>
          </sp>
          <stage>Вояки, переполошені, втікають, наскакують на дона Мендо і Нунья, збивають їх з ніг і перебігають по них. Дон Мендо і Нуньйо піднімаються і, діставши пару ударів, утікають також. Дон Лопе і Креспо, не пізнавши один одного, вертають знов на сцену.</stage>
          <sp who="#don_lope">
            <speaker>Дон Лопе</speaker>
            <p>А то драби! Побігли всі. Ага, ще один ось тут лишився. Се, певно, голова всьому ділу.</p>
          </sp>
          <sp who="#krespo">
            <speaker>Креспо</speaker>
            <p>Еге, он іще один – видно, також з вояцького покоління!</p>
          </sp>
          <sp who="#don_lope">
            <speaker>Дон Лопе</speaker>
            <p>Чекай лишень, пташку! Я ще й тебе назначу!</p>
          </sp>
          <sp who="#krespo">
            <speaker>Креспо</speaker>
            <p>Я не я буду, коли йому не вліплю таку пам’ятку, що буде мав що нести!</p>
            <stage>Підходять один до одного.</stage>
          </sp>
          <sp who="#don_lope">
            <speaker>Дон Лопе</speaker>
            <p>Ну, а ти чому не тікаєш?</p>
          </sp>
          <sp who="#krespo">
            <speaker>Креспо</speaker>
            <p>Жду, щоб ти перший побіг, а я за тобою.</p>
          </sp>
          <sp who="#don_lope">
            <speaker>Дон Лопе</speaker>
            <p>Так? Так ось тобі!</p>
            <stage>Б’ються шаблями.</stage>
            <p>А щоб тебе біс! Сей добре смалить!</p>
          </sp>
          <sp who="#krespo">
            <speaker>Креспо</speaker>
            <p>А бий тебе коцюба! Сей махає як скажений!</p>
          </sp>
        </div>
        <div type="scene">
          <head>Ява шістнадцята</head>
          <stage>Ті самі, за сценою вояки.</stage>
          <sp who="#ivas">
            <speaker>Івась</speaker>
            <p>Коли б мені тілько тата знайти! Тату, де ви? Спішу вам на поміч!</p>
          </sp>
          <sp who="#krespo">
            <speaker>Креспо</speaker>
            <p>Ось я, Івасю!</p>
          </sp>
          <sp who="#don_lope">
            <speaker>Дон Лопе</speaker>
            <p>Що? Се ви, Креспо?</p>
          </sp>
          <sp who="#krespo">
            <speaker>Креспо</speaker>
            <p>Авжеж, що я! А се ви, дон Лопе?</p>
          </sp>
          <sp who="#don_lope">
            <speaker>Дон Лопе</speaker>
            <p>Як бачите. Але що ж се за збитки? Адже ж ви казали, що йдете спати?</p>
          </sp>
          <sp who="#krespo">
            <speaker>Креспо</speaker>
            <p>Ви те саме казали і навіть вечеряти не хотіли. Значиться, зробив зовсім те саме, що й ви.</p>
          </sp>
          <sp who="#don_lope">
            <speaker>Дон Лопе</speaker>
            <p>Але я не міг знести тої ганьби, що мені тут заподіяли оті драбуги .</p>
          </sp>
          <sp who="#krespo">
            <speaker>Креспо</speaker>
            <p>Я так само. Тим більше, що я тут господар і вся ганьба на мене спадає.</p>
          </sp>
        </div>
        <div type="scene">
          <head>Ява сімнадцята</head>
          <stage>Ті самі, за сценою вояки.</stage>
          <sp who="#vojaki">
            <speaker>Вояки</speaker>
            <stage>( крик ).</stage>
            <p>Що? Прокляте хлопство сміє на нас кидатися? Ану, камраття! Ходімо! Всіх їх посічімо на капусту! Онде світло, там вони є!</p>
          </sp>
          <sp who="#kapіtan">
            <speaker>Капітан</speaker>
            <stage>( за сценою ).</stage>
            <p>Забігайте з боків! Щоб ніхто відси живий не вирвався!</p>
            <stage>Капітан і вояки з голими шаблями впадають на сцену.</stage>
          </sp>
          <sp who="#don_lope">
            <speaker>Дон Лопе</speaker>
            <p>Га! А се що таке? Хіба не знаєте, що я тут? Стійте всі! Що се за галас?</p>
          </sp>
          <sp who="#kapіtan">
            <speaker>Капітан</speaker>
            <p>Пане генерале. Се вояки з моєї компанії. Вони смирно і супокійно проходжувалися по селу, граючи і співаючи. А тим часом якісь мужики зачепили їх. Так от я…</p>
          </sp>
          <sp who="#don_lope">
            <speaker>Дон Лопе</speaker>
            <p>Пане капітане! Мовчіть! Кожде ваше слово є зневага вашої військової честі. Ви думаєте, що я не знаю, що тут діялося? Та досить того. Бачу, що не стоїте того, щоб з вами обходитися, як з людьми. Так ось вам мій розказ. Уже близько північ. А скоро розвидниться, маєте з своєю компанією геть іти з Заламеї. А тепер марш до шатрів. А хто б мені смів противитися, того я до сто сот мільйонів чортів не так провчу.</p>
          </sp>
          <sp who="#kapіtan">
            <speaker>Капітан</speaker>
            <p>Слухаю покірно пана генерала.</p>
            <stage>(На боці.)</stage>
            <p>А нехай і голову страчу, але ти, гарна дівчино, мусиш бути моя!</p>
            <stage>Капітан і вояки відходять.</stage>
          </sp>
          <sp who="#don_lope">
            <speaker>Дон Лопе</speaker>
            <stage>( до Креспа ).</stage>
            <p>А тепер ходімо і ми спати. Можете бути спокійні, тепер ніхто не посміє вас тривожити.</p>
          </sp>
          <sp who="#krespo">
            <speaker>Креспо</speaker>
            <p>Я й так спокійнісінький.</p>
            <stage>(Набік.)</stage>
            <p>Дон Лопе лютий-лютий, але щира, чесна душа, а з такими я завсігди погоджуюся.</p>
            <stage>Всі відходять у дім.</stage>
            <stage>Заслона спадає.</stage>
          </sp>
        </div> 
      </div>
      <div type="act">
        <head>Дія третя</head>
        <stage>День. Декорація та сама, що в першій дії.</stage>
        <div type="scene">
          <head>Ява перша</head>
          <stage>Дон Мендо і Нуньйо штильгукають з пов’язаними головами.</stage>
          <sp who="#don_mendo">
            <speaker>Дон Мендо</speaker>
            <p>Бідний Нуньйо! Де, кажеш, тебе скалічили?</p>
          </sp>
          <sp who="#nunjo">
            <speaker>Нуньйо</speaker>
            <p>В саме тім’я. А вас, пане?</p>
          </sp>
          <sp who="#don_mendo">
            <speaker>Дон Мендо</speaker>
            <p>Мені цілу праву щоку пересік. Болить страшенно.</p>
          </sp>
          <sp who="#nunjo">
            <speaker>Нуньйо</speaker>
            <p>А щоб їм сто чортів!</p>
          </sp>
          <sp who="#don_mendo">
            <speaker>Дон Мендо</speaker>
            <p>Як жию, ще такого страху, такої тривоги я не знав.</p>
          </sp>
          <sp who="#nunjo">
            <speaker>Нуньйо</speaker>
            <p>Мені і в материній утробі нічого такого не снилося.</p>
          </sp>
          <sp who="#don_mendo">
            <speaker>Дон Мендо</speaker>
            <p>Ну, але чи бачив хто таке? Не питає, хто, що, за що, але шасть, прасть та й рубає.</p>
          </sp>
          <sp who="#nunjo">
            <speaker>Нуньйо</speaker>
            <p>І не де, а в голову!</p>
          </sp>
          <stage>За сценою чути тарабан.</stage>
          <sp who="#don_mendo">
            <speaker>Дон Мендо</speaker>
            <p>А се що таке?</p>
          </sp>
          <sp who="#nunjo">
            <speaker>Нуньйо</speaker>
            <p>Здається, компанія геть виходить із села.</p>
          </sp>
          <sp who="#don_mendo">
            <speaker>Дон Мендо</speaker>
            <p>О, нехай господь її проводить! З нею разом і капітана чорт візьме, а тоді не буде мені причини до заздрості.</p>
          </sp>
          <sp who="#nunjo">
            <speaker>Нуньйо</speaker>
            <p>Та невже вам, пане, ще не відійшла охота до любовних пригод? Тьфу! Плюньте ви на сю історію і ходіть додому! Адіть , он знов якісь вояки лізуть. Ходіть, щоб оп’ять якої халепи не було.</p>
          </sp>
          <sp who="#don_mendo">
            <speaker>Дон Мендо</speaker>
            <p>Ходімо, Нуньйо Але моя любов через се зовсім не вменшилася.</p>
          </sp>
          <stage>Відходять.</stage>
        </div>
        <div type="scene">
          <head>Ява друга</head>
          <stage>Капітан і підпоручник.</stage>
          <sp who="#kapіtan">
            <speaker>Капітан</speaker>
            <p>Ну, товаришу! Розказ виданий. Зараз же мусимо з усею компанією геть із Заламеї. Так знай же, що я видумав. Вийдемо за гору, оту, що покрита лісом. Там розіпнемо шатра і підождемо до вечора. А вечір…</p>
          </sp>
          <sp who="#pidporuchnik">
            <speaker>Підпоручник</speaker>
            <p>Тихо, пане капітане. Он якісь люди.</p>
          </sp>
          <sp who="#kapіtan">
            <speaker>Капітан</speaker>
            <p>Пішли. Та що вони мені? Вечір я мушу знов вернути в отсе село.</p>
          </sp>
          <sp who="#pidporuchnik">
            <speaker>Підпоручник</speaker>
            <p>А то чого?</p>
          </sp>
          <sp who="#kapіtan">
            <speaker>Капітан</speaker>
            <p>Не можу, братику! Не можу відірвати серця і думок від сеї дівчини. Причарувала вона мене, всю душу мою пригвоздила до себе.</p>
          </sp>
          <sp who="#pidporuchnik">
            <speaker>Підпоручник</speaker>
            <p>Ей, пане! Покинули б ви про неї думати! І що вам з неї прийде?</p>
          </sp>
          <sp who="#kapіtan">
            <speaker>Капітан</speaker>
            <p>Ні, не говори мені нічого! Тепер уже не до розмови, не до міркування. Тепер тільки підмоги твоєї хочу. Діло таке, що одна служниця за гроші і дарунки обіцяла мені ніччю відчинити двері. Най буде що буде, а я мушу бачити Ізабеллу, мушу з нею розмовитися.</p>
          </sp>
          <sp who="#pidporuchnik">
            <speaker>Підпоручник</speaker>
            <p>Небезпечне діло, пане. А в усякім разі без товариства кількох витрібуваних вояків я би вам не радив на таке пускатися. Знаєте, що з тими хлопами нелегка справа.</p>
          </sp>
          <sp who="#kapіtan">
            <speaker>Капітан</speaker>
            <p>Ото ж то власне! Будь ласкав і вибери мені, котрих сам знаєш, бо я зовсім голову трачу.</p>
          </sp>
          <sp who="#pidporuchnik">
            <speaker>Підпоручник</speaker>
            <p>Добре, пане. Тілько ще одно. Адже ж у тім домі генерал кватирує. Ану, як він вас іще раз подибле? Та се було б ще гірше лихо.</p>
          </sp>
          <sp who="#kapіtan">
            <speaker>Капітан</speaker>
            <p>Ні, не бійся! Сього не буде! Власне сьогодні рано я довідався від нього самого, що король приказав йому зараз же їхати до Гвадемони, щоб його зустрічати. Король уже їде, значить, дон Лопе також мусить спішитися.</p>
          </sp>
          <sp who="#pidporuchnik">
            <speaker>Підпоручник</speaker>
            <p>Га, коли так, то добре.</p>
          </sp>
          <sp who="#kapіtan">
            <speaker>Капітан</speaker>
            <p>Гляди ж! Тут о моє життя ходить!</p>
          </sp>
        </div>
        <div type="scene">
          <head>Ява третя</head>
          <stage>Ті самі, Реболледо і Чіспа</stage>
          <sp who="#rebolledo">
            <speaker>Реболледо</speaker>
            <p>Пане капітане! Що мені дасте за добру новину?</p>
          </sp>
          <sp who="#kapіtan">
            <speaker>Капітан</speaker>
            <p>Яку, Реболледо?</p>
          </sp>
          <sp who="#rebolledo">
            <speaker>Реболледо</speaker>
            <p>Все вам добре складається. Одного ворога менше маєте.</p>
          </sp>
          <sp who="#kapіtan">
            <speaker>Капітан</speaker>
            <p>Якого?</p>
          </sp>
          <sp who="#rebolledo">
            <speaker>Реболледо</speaker>
            <p>Братчик вашої богині, знаєте, той парубіка, почув таку охоту до вояцького мундира і так умів подобатися нашому генералові, що той бере його з собою.</p>
          </sp>
          <sp who="#kapіtan">
            <speaker>Капітан</speaker>
            <p>Отсе славно. Тепер коли б тілько ота служниця додержала слова!</p>
          </sp>
          <sp who="#rebolledo">
            <speaker>Реболледо</speaker>
            <p>Про се, пане, не бійтеся! За неї я ручу.</p>
          </sp>
          <sp who="#kapіtan">
            <speaker>Капітан</speaker>
            <p>Гляди ж! Ну, але тепер нам іти, щоб генерал кого з нас тут не побачив. Компанія вже, мабуть, геть за селом. І сонечко вже знижається. О, коли б швидко вечір! Верну сюди, а тоді… Ні, радше світ увесь завалиться, а я не відступлю від свого! Ізабелла мусить бути моя!</p>
            <stage>(Відходить з підпоручником.)</stage>
          </sp>
        </div>
        <div type="scene">
          <head>Ява четверта</head>
          <stage>Реболледо і Чіспа.</stage>
          <sp who="#rebolledo">
            <speaker>Реболледо</speaker>
            <p>Ну, зовсім з глузду зсунувся наш капітан.</p>
          </sp>
          <sp who="#chispa">
            <speaker>Чіспа</speaker>
            <p>А то чому?</p>
          </sp>
          <sp who="#rebolledo">
            <speaker>Реболледо</speaker>
            <p>Та як же? З трьома, чотирма людьми самому пхатися отсим хлопам у зуби!</p>
          </sp>
          <sp who="#chispa">
            <speaker>Чіспа</speaker>
            <p>І ти йдеш?</p>
          </sp>
          <sp who="#rebolledo">
            <speaker>Реболледо</speaker>
            <p>Звісно! Я ж тут головна особа, провідник.</p>
          </sp>
          <sp who="#chispa">
            <speaker>Чіспа</speaker>
            <p>А зо мною що буде?</p>
          </sp>
          <sp who="#rebolledo">
            <speaker>Реболледо</speaker>
            <p>Що? Може, й ти б мала охоту піти з нами?</p>
          </sp>
          <sp who="#chispa">
            <speaker>Чіспа</speaker>
            <p>Звісно, яко провідник провідника.</p>
          </sp>
          <sp who="#rebolledo">
            <speaker>Реболледо</speaker>
            <p>Але в твоїм строї якось ніяково.</p>
          </sp>
          <sp who="#chispa">
            <speaker>Чіспа</speaker>
            <p>То перебери мя за вояка. Мені все одно. Думаєш, що відваги у мене нема і за двох вояків?</p>
          </sp>
          <sp who="#rebolledo">
            <speaker>Реболледо</speaker>
            <p>Хіба я не знаю! Чудесно! Ходи лишень, я зараз тобі винайду мундир!</p>
          </sp>
          <stage>Відходять.</stage>
        </div>
        <div type="scene">
          <head>Ява п’ята</head>
          <stage>З Креспового дому виходять дон Лопе, Креспо і Івась в військовім мундирі.</stage>
          <sp who="#don_lope">
            <speaker>Дон Лопе</speaker>
            <p>Ну, друже Креспо, прийміть моє велике спасибі за все добре, чого я тут у вас зазнав. А вже найбільше дякую вам за те, що ви даєте мені свого сина.</p>
          </sp>
          <sp who="#krespo">
            <speaker>Креспо</speaker>
            <p>Нехай вам служить гаразд, пане генерале!</p>
          </sp>
          <sp who="#don_lope">
            <speaker>Дон Лопе</speaker>
            <p>Він буде мені другом, не слугою. Не можу вам сказати, як сильно він припав мені до серця своєю відвагою, одвертістю і любов’ю до воєнного діла.</p>
          </sp>
          <sp who="#ivas">
            <speaker>Івась</speaker>
            <p>Отут при батькові запевняю вас, пане генерале, що буду для вас у всьому послушний, буду вас за батька рідного мати.</p>
          </sp>
          <sp who="#krespo">
            <speaker>Креспо</speaker>
            <p>А вже, пане генерале, зробіть ласку, пробачте йому, коли часом покажеться непроворним або в чому незвичайним. Наше сільське життя – невелика академія. Плуг, ціп, сокира, лопата – се була його наука, то й нівідки йому було набратися високої політики.</p>
          </sp>
          <sp who="#don_lope">
            <speaker>Дон Лопе</speaker>
            <p>Не бійтеся, се помалу само прийде, коби лиш охота. Ну, та пора мені в дорогу. Вже сонечко хилиться вниз, жара потухає, найліпший час рушати.</p>
          </sp>
          <sp who="#ivas">
            <speaker>Івась</speaker>
            <p>Зараз біжу погляну, чи ваші носилки готові.</p>
            <stage>(Відходить.)</stage>
          </sp>
        </div>
        <div type="scene">
          <head>Ява шоста</head>
          <stage>Дон Лопе, Креспо, Ізабелла і Інес</stage>
          <sp who="#izabella">
            <speaker>Ізабелла</speaker>
            <p>Чи то так годиться виїжджати, не попрощавшися з тими, що вас так щиро поважають?</p>
          </sp>
          <sp who="#don_lope">
            <speaker>Дон Лопе</speaker>
            <p>О, я певно не був би від’їхав, не попрощавшися з вами, моє гарне дитя.</p>
            <stage>(Цілує її руку.)</stage>
            <p>Та позвольте сказати вам ще одно. Отсей хрестик, висаджений діамантами, – убогий се дар, коли прирівняти його до вашої краси і доброти, але нехай він буде вам пам’яткою від мене, нехай свідчить про ту щиру симпатію, яку маю для вас.</p>
          </sp>
          <sp who="#izabella">
            <speaker>Ізабелла</speaker>
            <p>Пане, ви ображаєте мене, хотячи таким коштовним подарунком заплатити за нашу вбогу гостину.</p>
          </sp>
          <sp who="#don_lope">
            <speaker>Дон Лопе</speaker>
            <p>Ні, дитя моє. Се не заплата, а знак мого батьківського чуття для вас.</p>
          </sp>
          <sp who="#izabella">
            <speaker>Ізабелла</speaker>
            <stage>( бере хрестик ).</stage>
            <p>Таку пам’ятку радо приймаю. І вірте, пане генерале, що дорога вона мені буде і люба не задля тих камінців, а задля тих благородних рук, з котрих походить. Поручаю свого брата вашій прихильності і опіці.</p>
          </sp>
          <sp who="#don_lope">
            <speaker>Дон Лопе</speaker>
            <p>Про нього не журіться. При мні він не пропаде.</p>
          </sp>
        </div>
        <div type="scene">
          <head>Ява сьома</head>
          <stage>Ті самі, Івась</stage>
          <sp who="#ivas">
            <speaker>Івась</speaker>
            <p>Пане генерале, ваші носилки готові.</p>
          </sp>
          <sp who="#don_lope">
            <speaker>Дон Лопе</speaker>
            <p>Ну, так з богом оставайтеся!</p>
          </sp>
          <sp who="#krespo">
            <speaker>Креспо</speaker>
            <p>Щасти вам боже в дорозі!</p>
          </sp>
          <sp who="#don_lope">
            <speaker>Дон Лопе</speaker>
            <p>Прощавайте, мій добрий Креспо!</p>
          </sp>
          <sp who="#krespo">
            <speaker>Креспо</speaker>
            <p>Прощавайте, мій славний генерале!</p>
          </sp>
          <sp who="#don_lope">
            <speaker>Дон Лопе</speaker>
            <p>Ну, хто б його був подумав, коли ми перший раз спіткалися, що за пару день розстанемось такими приятелями!</p>
          </sp>
          <sp who="#krespo">
            <speaker>Креспо</speaker>
            <p>Се, пане, кождий міг би був подумати, хто би знав ваше щире, лицарське, золоте серце.</p>
          </sp>
          <stage>Дон Лопе відходить.</stage>
        </div>
        <div type="scene">
          <head>Ява восьма</head>
          <stage>Ті самі, без дона Лопе.</stage>
          <sp who="#krespo">
            <speaker>Креспо</speaker>
            <p>Сину мій Івасю! Поки там дон Лопе злагодиться в дорогу, слухай ще, отут при сестрі і Інесі, що тобі скажу. Спасибі богу, виріс ти у нас здоровий, гарний. Роду ти чесного і статочного, хоч хлопського, і про се не забувай ніколи. Як потомок чесного роду, що жив своєю працею і других нею годував, ти ніколи не унижуй себе, не гнись; і не хились, і не встидайся. Як хлопський син, ти не силуйся вискочити в пани, не несися занадто, щоб тим ще більше себе не принизив. Будь чемним для всякого, скорим до помочі і порятунку чи то долонею, чи кишенею. Всі скарби Індії не варті того, що людська любов і прихильність. Особливо жінок шануй і ніколи не говори о них нічого злого, а коли найде покуса, нагадай собі свою матір і сестру. До шаблі за леда дурницею не хапайся, але доброї, чесної справи борони до останньої краплі крові. Грошей даю тобі досить. Дон Лопе буде твоїм опікуном, а моє благословенство буде тебе супроводжати на кождім кроці.</p>
          </sp>
          <sp who="#ivas">
            <speaker>Івась</speaker>
            <p>Таточку! Кожде ваше слово як дорогий скарб западає в мою душу на все життя. Подайте мені руку.</p>
            <stage>(Цілує її.)</stage>
            <p>А тепер з тобою, сестричко, попрощаємось! Ну, до побачення.</p>
          </sp>
          <sp who="#izabella">
            <speaker>Ізабелла</speaker>
            <p>Івасику мій! Братику милий! Здається, якби могла, назавсігди задержала б тебе при собі!</p>
          </sp>
          <sp who="#ivas">
            <speaker>Івась</speaker>
            <p>Годі, сестричко!</p>
            <stage>(Подає руку Інесі.)</stage>
            <p>Бувайте здорові, Інесо! Дай бог нам у добрі побачитись!</p>
          </sp>
          <sp who="#ines">
            <speaker>Інес</speaker>
            <p>Я й тепер за слізьми не бачу вас! Прощавайте!</p>
          </sp>
          <sp who="#krespo">
            <speaker>Креспо</speaker>
            <p>Ну, діти! Розжалобили ви моє старе серце! В дорогу, Івасю! Дон Лопе вже геть за селом! Здається, якби можна, то я й сам не пустив би тебе в остатній хвилі.</p>
          </sp>
          <sp who="#ivas">
            <speaker>Івась</speaker>
            <p>Бувайте здорові всі враз!</p>
            <stage>(Відходить.)</stage>
          </sp>
        </div>
        <div type="scene">
          <head>Ява дев’ята</head>
          <stage>На сцені стемнюється. Креспо, Ізабелла, Інес</stage>
          <sp who="#izabella">
            <speaker>Ізабелла</speaker>
            <p>Ох, таточку! Здається, що ти занадто остро поступив з Івасем.</p>
          </sp>
          <sp who="#krespo">
            <speaker>Креспо</speaker>
            <p>Ні, доню. Тепер, коли його не бачу, трохи відлягло мені від серця. Чим же занадто остро? Що віддав його до війська? Адже подумай, що було б з нього тут. До хліборобства охоти не має. Вийшов би з нього нероба, марнотратник та завалидорога. Ліпше нехай служить королеві.</p>
          </sp>
          <sp who="#izabella">
            <speaker>Ізабелла</speaker>
            <p>Правда твоя! Та все-таки жалко, що отак під ніч він мусив іти з рідного дому.</p>
          </sp>
          <sp who="#krespo">
            <speaker>Креспо</speaker>
            <p>Тепер, в серпні, дитино моя, вечором іти в дорогу найбільша приємність. Ну, а годі знов було держати його, коли дон Лопе вирушив.</p>
          </sp>
          <sp who="#izabella">
            <speaker>Ізабелла</speaker>
            <p>Га, нехай бог провадить! А що, таточку, може, підемо до хати?</p>
          </sp>
          <sp who="#ines">
            <speaker>Інес</speaker>
            <p>Та чого так швидко. Вояків у селі нема, а тут так чудесно, холодком тягне. Посидьмо ще троха! Ось і сусіди незадовго повиходять на свіже повітря.</p>
          </sp>
          <sp who="#krespo">
            <speaker>Креспо</speaker>
            <p>Добре, діти! І я не маю охоти ще йти до хати. Гляджу отак на сей білий гостинець, що гадюкою в’ється під гору посеред лісу, і все мені здається, що ось-ось побачу мого любого Івася.</p>
            <stage>(Зітхає.)</stage>
            <p>Ох, діти, діти! Тяжко з вами, а без вас і серце крається. Інесо, принеси мені на чім сісти!</p>
          </sp>
          <sp who="#ines">
            <speaker>Інес</speaker>
            <p>А ось лавочка! Всі можемо сісти.</p>
            <stage>Сідають.</stage>
          </sp>
          <sp who="#izabella">
            <speaker>Ізабелла</speaker>
            <p>Ага, таточку! Я й забула вам сказати. Сьогодні присилали за вами ціху з громади. На збори кликали.</p>
          </sp>
          <sp who="#krespo">
            <speaker>Креспо</speaker>
            <p>Знаю, знаю. Сьогодні у нас вибори старшини громадської.</p>
          </sp>
          <sp who="#izabella">
            <speaker>Ізабелла</speaker>
            <p>Ви були на тоці, то вас післанець не застав.</p>
          </sp>
          <sp who="#krespo">
            <speaker>Креспо</speaker>
            <p>Він і на тік прийшов за мною.</p>
          </sp>
          <sp who="#izabella">
            <speaker>Ізабелла</speaker>
            <p>Ну, що ж? Може, підете у громаду?</p>
          </sp>
          <sp who="#krespo">
            <speaker>Креспо</speaker>
            <p>Ні, дитино. Я казав перепросити громаду, що не можу бути. А втім, знаєш? Там у селі є одна партія, що хоче мене вибрати війтом. Так, значить, ніяково мені йти на той вибір, щоб не подумали, що я добиваюся тої почесті.</p>
          </sp>
          <stage>На сцені стемнюється щораз більше.</stage>
          <stage>Креспо і дівчата хвилю мовчать, потім говорять потихо.</stage>
        </div>
        <div type="scene">
          <head>Ява десята</head>
          <stage>Ті самі на лавці на переді сцени. В глибині сцени, під стіною дому, показуються капітан, підпоручник, Реболледо, Чіспа в вояцькім мундирі і ще два-три вояки. Говорять притишеним голосом.</stage>
          <sp who="#kapіtan">
            <speaker>Капітан</speaker>
            <p>Пст! Тихо, тихо! Ну, Реболледо, іди ж і скажи тій служниці, що я жду ось тут.</p>
          </sp>
          <sp who="#rebolledo">
            <speaker>Реболледо</speaker>
            <p>Іду зараз! Але гов! Се що там за люди сидять?</p>
          </sp>
          <sp who="#pidporuchnik">
            <speaker>Підпоручник</speaker>
            <p>Здається… Е, та се сам господар, а обік нього, ота в місячнім світлі, се ж його дочка Ізабелла</p>
          </sp>
          <sp who="#kapіtan">
            <speaker>Капітан</speaker>
            <p>Так, се вона! Хоч би й не місячне світло, то моє серце сказало б мені, що се вона! Ах, моє щастя вивело її мені назустріч! Тепер тілько сміло. Один відважний вчинок і – і ціль моя осягнена.</p>
          </sp>
          <sp who="#pіdofіcer">
            <speaker>Підофіцер</speaker>
            <p>Що хочете робити?</p>
          </sp>
          <sp who="#kapіtan">
            <speaker>Капітан</speaker>
            <p>Їх троє безоружних, а нас купа. Кинемося на них, і маємо її в руках.</p>
          </sp>
          <sp who="#pіdofіcer">
            <speaker>Підофіцер</speaker>
            <p>А хочете, пане, послухати доброї ради?</p>
          </sp>
          <sp who="#kapіtan">
            <speaker>Капітан</speaker>
            <p>Ні.</p>
          </sp>
          <sp who="#pіdofіcer">
            <speaker>Підофіцер</speaker>
            <p>Ну, коли ні, то робіть що знаєте. Ми тут прийшли вам помагати. Значить, розказуйте.</p>
          </sp>
          <sp who="#kapіtan">
            <speaker>Капітан</speaker>
            <p>Поскидайте плащі!</p>
          </sp>
          <stage>Всі скидають плащі.</stage>
          <sp who="#rebolledo">
            <speaker>Реболледо</speaker>
            <p>Чіспо! Твоє діло – нести плащі.</p>
          </sp>
          <sp who="#chispa">
            <speaker>Чіспа</speaker>
            <p>Давайте сюда!</p>
          </sp>
          <sp who="#kapіtan">
            <speaker>Капітан</speaker>
            <p>Ми стаємо ось тут коло брами, а коли вони наближаться, я закомендерую. Коли б нам прийшлось розбігтися в різні боки, то збірний пункт отам на горі.</p>
          </sp>
          <stage>Зачаюються при брамі.</stage>
          <sp who="#krespo">
            <speaker>Креспо</speaker>
            <stage>( до дівчат ).</stage>
            <p>Ну, діти! Досить того свіжого повітря. Ходімо вечеряти.</p>
          </sp>
          <stage>Всі троє встають і наближаються до брами.</stage>
          <sp who="#kapіtan">
            <speaker>Капітан</speaker>
            <p>Ану, товариші! Тепер пора!</p>
            <stage>(Кидається на Ізабеллу і хапає її в свої обійми.)</stage>
          </sp>
          <sp who="#izabella">
            <speaker>Ізабелла</speaker>
            <p>Ой, господи! Що се таке?</p>
          </sp>
          <sp who="#kapіtan">
            <speaker>Капітан</speaker>
            <p>Го-го! Голубочко! Ти думала, що зо мною так легко розстатися! Се я, капітан! Далі за мною!</p>
          </sp>
          <sp who="#izabella">
            <speaker>Ізабелла</speaker>
            <stage>( за сценою ).</stage>
            <p>Рятуйте! Таточку! Рятуйте!</p>
          </sp>
          <sp who="#krespo">
            <speaker>Креспо</speaker>
            <p>Га, поганці!</p>
            <stage>(Кидається за нею, вояки відтручують його.)</stage>
          </sp>
          <sp who="#izabella">
            <speaker>Ізабелла</speaker>
            <p>Таточку! На поміч!</p>
          </sp>
          <sp who="#ines">
            <speaker>Інес</speaker>
            <p>Господи! Рятуйте її!</p>
          </sp>
          <sp who="#krespo">
            <speaker>Креспо</speaker>
            <p>Підлі розбійники! Бачите, що я безоружний, то й знущаєтесь!</p>
          </sp>
          <sp who="#rebolledo">
            <speaker>Реболледо</speaker>
            <p>Іди геть, старий! А то досить мені раз махнути, та й по тобі!</p>
          </sp>
          <sp who="#krespo">
            <speaker>Креспо</speaker>
            <p>Махай! Бий! Що мені по житті, коли моя честь зневажена, потоптана, убита! Господи! Коли б мені тілько меча! Без меча гнатися за ними – дарма робота. А побіжу до хати за мечем, то вони втечуть!</p>
          </sp>
          <sp who="#ines">
            <speaker>Інес</speaker>
            <stage>( скрізь двері подає йому меч ).</stage>
            <p>Вуйку, ось ваш меч!</p>
          </sp>
          <sp who="#krespo">
            <speaker>Креспо</speaker>
            <p>О, спасибі тобі, дитино, за сю поміч! Тепер я не загину без честі!</p>
            <stage>(Кидається на вояків.)</stage>
            <p>Де ви, розбійники? Де моя дитина? Віддайте її мені! За неї я кров свою проллю, але й вашої наточу.</p>
          </sp>
          <sp who="#pіdofіcer">
            <speaker>Підофіцер</speaker>
            <p>Дарма ваша бесіда! Нас багато, а ви самі.</p>
          </sp>
          <sp who="#krespo">
            <speaker>Креспо</speaker>
            <p>Зараз і у нас тут більше буде. Та поки що я й сам не повстидаюся.</p>
            <stage>(Кидається на нього з мечем. Тим часом Реболледо підставив йому під ноги лавку. Креспо падає.)</stage>
            <p>О, прокляття!</p>
          </sp>
          <sp who="#rebolledo">
            <speaker>Реболледо</speaker>
            <p>От і лежиш, старий дурню. Раз махну, та й по тобі!</p>
          </sp>
          <sp who="#pіdofіcer">
            <speaker>Підофіцер</speaker>
            <p>Е, ні, дай спокій! Сього було б забагато. І честь його потоптати, ще й життя відібрати. Се не по-божому.</p>
          </sp>
          <sp who="#rebolledo">
            <speaker>Реболледо</speaker>
            <p>Але старий хрін крику наробить, піде погоня за нами.</p>
          </sp>
          <sp who="#pіdofіcer">
            <speaker>Підофіцер</speaker>
            <p>Так знаєте, що зробім? Заткайте йому рот, щоб не кричав, а потім візьмім на плечі і занесімо за село, отам у лісок і де-небудь у гущавині прив’яжім до дерева. Простоїться до завтра – ніщо йому не пошкодить.</p>
          </sp>
          <sp who="#izabella">
            <speaker>Ізабелла</speaker>
            <stage>( за сценою здалека ).</stage>
            <p>Таточку! Таточку!</p>
          </sp>
          <sp who="#krespo">
            <speaker>Креспо</speaker>
            <p>Дитино моя! Гвалт, люди! Гвалт!</p>
          </sp>
          <sp who="#rebolledo">
            <speaker>Реболледо</speaker>
            <p>Не будеш ти тихо?</p>
            <stage>(Затикає йому рот хусткою, вояки беруть його на плечі і несуть.)</stage>
          </sp>
          <sp who="#izabella">
            <speaker>Ізабелла</speaker>
            <stage>( за сценою ).</stage>
            <p>Рятуйте! Рятуйте!</p>
          </sp>
          <sp who="#krespo">
            <speaker>Креспо</speaker>
            <stage>( за сценою ).</stage>
            <p>Гвалт! Гвалт!</p>
          </sp>
        </div>
        <div type="scene">
          <head>Ява одинадцята</head>
          <sp who="#ivas">
            <speaker>Івась</speaker>
            <stage>( входить напомацки ).</stage>
            <p>Що за крик? Що за гвалт?</p>
            <stage>(Слухає.)</stage>
            <p>Тут кричить хтось «рятуйте!», а тут «гвалт!» Тут жіночий голос, а тут мужеський. Мороз по мні проходить! Кінь мій за селом спотикнувся так, що я злетів з нього стрімголов. Зриваюся, до коня, а кінь втеки назад у село. Я за ним, а тут замість коня чую якісь крики. Що його робити? До хати йти? Ні, не слід покидати людей без рятунку. І куди бігти? Таточко казав жінок найбільше шанувати. Так і буть. Побіжу за жіночим криком!</p>
            <stage>(Виймає шаблю і вибігає геть)</stage>
          </sp>
          <stage>Заслона спадає.</stage>
        </div>
      </div>
      <div type="act">
        <head>Дія четверта</head>
        <stage>Поляна серед лісу. Місячна ніч, в часі останніх сцен світає.</stage>
        <div type="scene">
          <head>Ява перша</head>
          <stage>Капітан, Ізабелла</stage>
          <sp who="#kapіtan">
            <speaker>Капітан</speaker>
            <stage>( силою держить Ізабеллу за руку ).</stage>
            <p>Квіточко моя! Горличко моя! Сонечко моє ясне! Невже й тепер ще ти не поглянеш на мене ласкавіше? Не промовиш до мене щирого слова?</p>
          </sp>
          <sp who="#izabella">
            <speaker>Ізабелла</speaker>
            <stage>( пручається ).</stage>
            <p>Нелюде! Вбий мене! Отсе тобі моє останнє слово! Адже ж ти вже вбив мою душу, занапастив мою честь, то вбий же й тіло!</p>
          </sp>
          <sp who="#kapіtan">
            <speaker>Капітан</speaker>
            <p>Покинь такі чорні думки, моя царівно! Поглянь на мене! Хіба я не молодий, не вродливий? Хіба не варт твоєї любові?</p>
          </sp>
          <sp who="#izabella">
            <speaker>Ізабелла</speaker>
            <p>Будь ти проклятий, нікчемний зраднику! Навіть для моєї ненависті зі своїм огидним поступком ти занизький!</p>
          </sp>
          <sp who="#kapіtan">
            <speaker>Капітан</speaker>
            <p>Невже ж любов, гаряча, безумна, безпам’ятна, що попхнула мене до сього, не варта в твоїх очах пробачення.</p>
          </sp>
          <sp who="#izabella">
            <speaker>Ізабелла</speaker>
            <p>Пусти мене, коли вбити не хочеш! Пусти, най сама собі смерть заподію!</p>
          </sp>
          <sp who="#kapіtan">
            <speaker>Капітан</speaker>
            <p>О ні! Так легко я не пущу тебе. Волею чи неволею ти мусиш іти зо мною. Я зламаю твій упір, здобуду твою любов.</p>
          </sp>
          <sp who="#izabella">
            <speaker>Ізабелла</speaker>
            <p>Мою погорду вже маєш. Хіба се злий початок? Пусти!</p>
          </sp>
        </div>
        <div type="scene">
          <head>Ява друга</head>
          <stage>Ті самі, Івась</stage>
          <sp who="#ivas">
            <speaker>Івась</speaker>
            <p>Га, здається, тут чути той крик! Гей, хто тут, озивайтеся!</p>
          </sp>
          <sp who="#izabella">
            <speaker>Ізабелла</speaker>
            <p>Господи! Хтось підходить! <stage>( Кричить .)</stage> Рятунку! Рятунку!</p>
          </sp>
          <sp who="#ivas">
            <speaker>Івась</speaker>
            <stage>( прибігає ).</stage>
            <p>Що бачу? Моя сестра!</p>
          </sp>
          <sp who="#izabella">
            <speaker>Ізабелла</speaker>
            <p>Івась! Братику мій! Рятуй мене! Отсей, отсей поганець ухопив мене з дому!</p>
          </sp>
          <sp who="#ivas">
            <speaker>Івась</speaker>
            <stage>( добуває шаблі ).</stage>
            <p>Розбійнику! Злодіяко! Боронись, бо смерть твоя!</p>
            <stage>Кидається на капітана. Той пускає Ізабеллу і хапається за шаблю. Вони б’ються на шаблях, Ізабелла тим часом утікає в гущавину.</stage>
          </sp>
          <sp who="#kapіtan">
            <speaker>Капітан</speaker>
            <stage>( боронячись ).</stage>
            <p>Хлопе! Чи ти знаєш, хто я? Як ти смієш на мене руку піднімати?</p>
          </sp>
          <sp who="#ivas">
            <speaker>Івась</speaker>
            <p>Ось я посміюсь!</p>
          </sp>
          <sp who="#kapіtan">
            <speaker>Капітан</speaker>
            <p>Ой, ой, ой! На поміч! На поміч, мої вояки!</p>
          </sp>
          <sp who="#ivas">
            <speaker>Івась</speaker>
            <p>Е, ні вже! Тепер ти в моїх руках, поганче.</p>
          </sp>
        </div>
        <div type="scene">
          <head>Ява третя</head>
          <stage>Ті самі, підпоручник, Реболледо, Чіспа і вояки впадають.</stage>
          <sp who="#pidporuchnik">
            <speaker>Підпоручник</speaker>
            <p>Пане капітане! Га, що се? Тут бійка! Де ви, пане, капітане?</p>
          </sp>
          <sp who="#kapіtan">
            <speaker>Капітан</speaker>
            <stage>( на землі ).</stage>
            <p>Ось тут! Отсей мужик ранив мене, а тепер хоче доконати.</p>
          </sp>
          <sp who="#pіdofіcer">
            <speaker>Підофіцер</speaker>
            <p>Бийте його, хлопці!</p>
          </sp>
          <stage>Вояки кидаються на Івася, котрий, боронячись, уступає взад, в кінці щезає в гущавині.</stage>
        </div>
        <div type="scene">
          <head>Ява четверта</head>
          <stage>Ті самі без Івася.</stage>
          <sp who="#pidporuchnik">
            <speaker>Підпоручник</speaker>
            <stage>( кличе за сцену ).</stage>
            <p>Агов, хлопці! Покиньте того навіженого! Поперед усього рятуймо пана капітана!</p>
            <stage>Вояки сходяться довкола нього.</stage>
            <p>Паночку, де ви ранені?</p>
          </sp>
          <sp who="#kapіtan">
            <speaker>Капітан</speaker>
            <p>І сам не знаю. Мабуть, у голову мене вдарив і оглушив, а опісля пхнув у бік. Кров тече. Ох! Не можу рушитись!</p>
          </sp>
          <sp who="#pіdofіcer">
            <speaker>Підофіцер</speaker>
            <p>І що його тепер роботи? В лісі темно, помочі ніякої тут дати не можна, а так лишати пана капітана не можна.</p>
          </sp>
          <sp who="#kapіtan">
            <speaker>Капітан</speaker>
            <p>Візьміть плащ – де плащі?</p>
          </sp>
          <sp who="#chispa">
            <speaker>Чіспа</speaker>
            <p>Ось тут у мене.</p>
          </sp>
          <sp who="#kapіtan">
            <speaker>Капітан</speaker>
            <p>Візьміть мій плащ, простріть і положіть мене, а відтак чотири вас і несіть. А то я сам не можу.</p>
          </sp>
          <sp who="#pіdofіcer">
            <speaker>Підофіцер</speaker>
            <p>Але куди нести? Ви знаєте дорогу з сього лісу?</p>
          </sp>
          <sp who="#rebolledo">
            <speaker>Реболледо</speaker>
            <p>Та несім куди-будь! Коли б нам тілько до хати, щоб перев’язати рану. А ось тут стежка є, туди ми вели того старого дурня Креспо, нею найшвидше до хати трафимо.</p>
          </sp>
          <sp who="#rebolledo">
            <speaker>Реболледо</speaker>
            <stage>( мацає його ).</stage>
            <p>Пане капітане! Що се вам? Господи! Чи він умер? Не рушаєсь! Не дише! Живо, хлопці, несім його на вільне поле, до села! Чень ще рятунок можливий.</p>
          </sp>
          <stage>Беруть капітана на плащ і несуть.</stage>
        </div>
        <div type="scene">
          <head>Ява п’ята</head>
          <sp who="#izabella">
            <speaker>Ізабелла</speaker>
            <stage>( виходить із-за дерев ).</stage>
            <p>Пішли! Понесли його! Боже справедливий, як швидко рука твоя досягає переступника. Але я? Що ж мені тепер, нещасній, робити? Верну додому, – адже ж таточко не пережиє сеї ганьби, сеї нечесті, котрі йому через мене заподіяно. А тут у лісі страчусь або піду світ за очі, то злі язики готові сказати, що я добровільно пішла з тим розбійником, що я в змові з ним була. Господи, освіти мене! Додай мені сили, щоб я терпливо перенесла отсе страшенне горе!</p>
          </sp>
          <sp who="#golos_za_scenoyu">
            <speaker>Голос за сценою</speaker>
            <stage>( приглушений, ледве чутний ).</stage>
            <p>Убийте мене! Убийте, а не лишайте на страшну муку!</p>
          </sp>
          <sp who="#izabella">
            <speaker>Ізабелла</speaker>
            <p>Господи, а се що? Мов із-під землі якийсь страшенний стогін іде. <stage>( Кричить .)</stage> Хто там?</p>
          </sp>
          <sp who="#golos_za_scenoyu">
            <speaker>Голос за сценою</speaker>
            <p>Будь моїм добродієм, убий мене! Богом святим заклинаю тебе!</p>
          </sp>
          <sp who="#izabella">
            <speaker>Ізабелла</speaker>
            <p>Якийсь нещасний! І йому смерті хочеться. І йому життя обридло. Страшно, а хочеться йти в ту сторону, побачити, хто се?</p>
          </sp>
          <sp who="#golos_za_scenoyu">
            <speaker>Голос за сценою</speaker>
            <p>Змилуйся! Адже ж знаєш, що життя для мене гірша мука, ніж смерть!</p>
          </sp>
          <sp who="#izabella">
            <speaker>Ізабелла</speaker>
            <p>Двоє нас таких! Може, нам легше буде терпіти однакове горе.</p>
            <stage>(Іде в гущавину в напрямі, відки чути голос. На сцені якийсь час пусто. В гущавині темно, на сцені звільна розвиднюється.)</stage>
          </sp>
        </div>
        <div type="scene">
          <head>Ява шоста</head>
          <stage>Ізабелла, за нею Креспо з руками, зв’язаними на плечах.</stage>
          <sp who="#izabella">
            <speaker>Ізабелла</speaker>
            <stage>( озирнувшись ).</stage>
            <p>Господи! Се мій таточко!</p>
          </sp>
          <sp who="#krespo">
            <speaker>Креспо</speaker>
            <stage>( вийшов з пітьми ).</stage>
            <p>Мати пречиста! Се ж моя дочка! Дитино моя, що з тобою?</p>
          </sp>
          <sp who="#izabella">
            <speaker>Ізабелла</speaker>
            <stage>( заливаючись слізьми, кидається йому на груди ).</stage>
            <p>Таточку! Таточку!</p>
          </sp>
          <sp who="#krespo">
            <speaker>Креспо</speaker>
            <p>Розв’яжи мені руки!</p>
          </sp>
          <sp who="#izabella">
            <speaker>Ізабелла</speaker>
            <p>Ні. Вперед вислухайте мене. А то ви вб’єте мене, вчувши, що зо мною сталося.</p>
          </sp>
          <sp who="#krespo">
            <speaker>Креспо</speaker>
            <p>Не бійся, доню! Знаю, що ти нічого не винна. А в такім разі нічого не могло статися з тобою такого…</p>
          </sp>
          <sp who="#izabella">
            <speaker>Ізабелла</speaker>
            <p>Ох, мати божа! Я й сама не можу збагнути всеї безодні мого нещастя! І чую, що смерть була б для мене найліпшим виходом, одиноким рятунком, і боюсь її. Та ні! Робіть зо мною що знаєте!</p>
          </sp>
          <sp who="#krespo">
            <speaker>Креспо</speaker>
            <stage>( цілує її ).</stage>
            <p>Не бійся, доню! Розкажи мені все, все, що знаєш. Я ж твій батько і найліпше буду міг осудити, що тут далі діяти.</p>
          </sp>
          <sp who="#izabella">
            <speaker>Ізабелла</speaker>
            <p>Все, що знаю! Бідна моя голова! Що я знаю? Знаю те, що той огидний зрадник, той капітан, мов вовк овечку, спіймав мене з ваших обіймів і поніс у пітьму. Знаю, що я кричала, пручалася, рвалася від нього, поки зовсім не зомліла. Коли я прокинулася, він уже був зо мною отут у лісі. Я лежала на землі, ледве жива, розбита, знівечена. Господи! І пощо я прокинулася? Пощо в моїй голові прокинулася свідомість мого нещастя, моєї ганьби? Він держав мене в своїх обіймах, говорив мені огидні слова, що, мов розпалені кліщі, шарпали моє серце. Я знов почала кричати, а на його погані любощі відповідала прокляттями. Прийшовши трохи до себе, я схопилась і рвонулася, щоб утікати, та він оп’ять спіймав мене. Я зрозуміла, що він хоче силою провадити мене з собою, до своїх вояків, і принялась знов кричати. Нараз я почула голос у лісі – се був Івась Не знаю, який дух святий зіслав його мені на поміч. Досить, він кинувся на капітана з шаблею. Капітан мусив пустити мене, щоб боронитися – і я втекла від нього та сховалася отут у гущавину. Тривога гнала мене геть, бігти бог зна куди, в світ за очі, щоб утекти від того страшенного почуття, що рвало мою душу. Та любов до брата тримала мене на місці. Ану ж йому не пощастить у тім лютім бою? Хто знає, може, я зможу йому чим-небудь допомогти? Отак міркуючи, я притаїлася в корчах. Не довго тяглася їх боротьба. Бог допоміг Івасеві. Він ударив капітана так, що той з криком повалився на землю. Та в тій хвилі прибігли капітанові помічники і кинулись на Івася. Він, бідний, трібував боронитися, та їх було багато і він мусив утікати. Тоді вони розіп’яли плащ, взяли раненого капітана між себе і понесли.</p>
          </sp>
          <sp who="#krespo">
            <speaker>Креспо</speaker>
            <p>Куди його понесли?</p>
          </sp>
          <sp who="#izabella">
            <speaker>Ізабелла</speaker>
            <p>Казали, що до найближчої хати.</p>
          </sp>
          <sp who="#krespo">
            <speaker>Креспо</speaker>
            <p>Значить, до нашого села?</p>
          </sp>
          <sp who="#izabella">
            <speaker>Ізабелла</speaker>
            <p>Отсією доріжкою, що веде в долину.</p>
          </sp>
          <sp who="#krespo">
            <speaker>Креспо</speaker>
            <p>Господи! Покажи свою справедливість і дай його мені в руки!</p>
          </sp>
        </div>
        <div type="scene">
          <head>Ява сьома</head>
          <stage>Ті самі, Івась.</stage>
          <sp who="#ivas">
            <speaker>Івась</speaker>
            <p>Таточку! Ви тут? Господи, тобі слава!</p>
          </sp>
          <sp who="#krespo">
            <speaker>Креспо</speaker>
            <p>Що з тобою, сину? Відкіля йдеш?</p>
          </sp>
          <sp who="#ivas">
            <speaker>Івась</speaker>
            <p>Боже! Сестра тут! <stage>( Кидається до неї, ридаючи .)</stage> Сестричко моя! Нещасна моя! <stage>( Цілує її руки .)</stage> Ні, ні мовчи! Не кажи мені нічого! Все знаю, а чого не знаю, того й чути не хочу! О господи! Невже ти не помстишся на тих поганцях за нашу тяжку кривду?</p>
          </sp>
          <sp who="#krespo">
            <speaker>Креспо</speaker>
            <p>Цить, сину! Не взивай бога надармо. Він дав нам розум, і силу, і почуття справедливості в душі. Наше діло робити, що можна, щоб правда не була потоптана в болото. Скажи мені, відки ти взявся і що робиш?</p>
          </sp>
          <sp who="#ivas">
            <speaker>Івась</speaker>
            <p>Вчора вечором я виїхав від вас, щоб здогнати генерала. Недалеко за селом уже ніч мене заскочила. Жену коня, той нараз, мов прочуваючи нещастя, спотикнувся. Я злетів з нього – кінь утік назад додому. Я за ним. Прибігаю близько нашого дому, коли чую якісь жалісні крики. Слухаю, голоси все слабші і слабші, очевидно, віддаляються від села і то в різні боки. Не много думаючи, я побіг за жіночим голосом. Якийсь час я ще чув його, він провадив мене до лісу. Та тут нараз усе затихло. Цілу ніч я мов заклятий блукав по лісі, спотикався о пні, падав у яруги, дряпався вгору. Аж отсе над сим раном знов почув жіночий голос на отсій поляні. Прибігаю і бачу капітана, котрий держить Ізабеллу в своїх обіймах. Я відразу зрозумів усе, і моє серце запалало такою лютістю, що я кинувся на нього мов скажений. Він, почувши мій крик, покинув Ізабеллу і хопив за шаблю. Не тямлю вже, як ми билися. Тямлю тілько, що, побачивши його кров, я закричав з радості, мов лютий звір. Він упав, я кинувся, щоб колоти, січи, гризти його зубами. Та в тій хвилі надбігли його товариші. Я мусив боронитися, мусив утікати перед силою.</p>
          </sp>
          <sp who="#krespo">
            <speaker>Креспо</speaker>
            <stage>( в задумі ).</stage>
            <p>Добре, сину. А що ж далі?</p>
          </sp>
          <sp who="#ivas">
            <speaker>Івась</speaker>
            <p>Я не тямив, куди біжу, і опинився на краю лісу. Там мене побачили наші слуги і розповіли мені про нічний напад на наш дім, про вхоплення вас і Ізабелли. Всі вони страшенно переполошені. Всю ніч шукали за вами. Та й не самі вони, а багато других людей шукає за вами.</p>
          </sp>
          <sp who="#krespo">
            <speaker>Креспо</speaker>
            <p>Як же сталося, що ти вернувся сюди?</p>
          </sp>
          <sp who="#ivas">
            <speaker>Івась</speaker>
            <p>Дізнавшися від слуг, що ані вас, ані Ізабелли нема ще дома, я зараз побіг шукати сестри в те місце, де її бачив. А вас і не надіявся тут найти.</p>
          </sp>
        </div>
        <div type="scene">
          <head>Ява восьма</head>
          <stage>Ті самі, громадський писар і кілька селян.</stage>
          <sp who="#pisar">
            <speaker>Писар</speaker>
            <p>А, Педро Креспо! Господи, тобі слава, що ви живі, здорові! А ми вже думали, що з вами, борони господи, сталася якась погана пригода!</p>
          </sp>
          <sp who="#krespo">
            <speaker>Креспо</speaker>
            <p>Спасибі вам, панове сусіди, за ваше добре серце!</p>
          </sp>
          <sp who="#pisar">
            <speaker>Писар</speaker>
            <p>Ми тут за вами вже від самого досвіта шукаємо, щоб вам сказати аж три новини.</p>
          </sp>
          <sp who="#krespo">
            <speaker>Креспо</speaker>
            <p>Які новини?</p>
          </sp>
          <sp who="#pisar">
            <speaker>Писар</speaker>
            <p>Адже ви мабуть ще не знаєте, що вас учора на зборі громадськім вибрано війтом?</p>
          </sp>
          <sp who="#krespo">
            <speaker>Креспо</speaker>
            <p>Мене?</p>
          </sp>
          <sp who="#pisar">
            <speaker>Писар</speaker>
            <p>Так, пане Креспо. Одноголосно вас вибрали.</p>
          </sp>
          <sp who="#krespo">
            <speaker>Креспо</speaker>
            <p>Боже! Воля твоя!</p>
          </sp>
          <sp who="#pisar">
            <speaker>Писар</speaker>
            <p>А друга новина також іще вчора наскочила. Король має приїхати до нас. Через наше село їхатиме і як не нині то завтра буде в Заламеї.</p>
          </sp>
          <sp who="#krespo">
            <speaker>Креспо</speaker>
            <p>Га, так спішімся! Треба порядок робити. Треба гідно привітати нашого славного монарха.</p>
          </sp>
          <sp who="#pisar">
            <speaker>Писар</speaker>
            <p>То-то й є. Задля того ми й розбіглися так усі шукати за вами, бо знаємо, що у нас до такої справи ніхто не є так спосібний, як ви.</p>
          </sp>
          <sp who="#krespo">
            <speaker>Креспо</speaker>
            <p>Ну, а третя новина?</p>
          </sp>
          <sp who="#pisar">
            <speaker>Писар</speaker>
            <p>Ах, третя новина вже нам по дорозі здибалася. Погана новина. Сеї ночі в отсім лісі хтось королівського капітана напав і зранив. Вояки понесли його на плащі до села, облитого кров’ю.</p>
          </sp>
          <sp who="#krespo">
            <speaker>Креспо</speaker>
            <p>Господи! Що ви мовите?</p>
          </sp>
          <sp who="#pisar">
            <speaker>Писар</speaker>
            <p>Ви справедливо перелякалися, пане Креспо. Се дуже неприємна новина. Коли б, не дай боже, показалося, що се хтось із нашого села зробив, то готові нас навіки зруйнувати контрибуціями.</p>
          </sp>
          <sp who="#krespo">
            <speaker>Креспо</speaker>
            <p>І де, кажете, понесли його?</p>
          </sp>
          <sp who="#pisar">
            <speaker>Писар</speaker>
            <p>У село. Спішилися, щоб дійти до першої хати, щоб спинити кров і перев’язати рану.</p>
          </sp>
          <sp who="#krespo">
            <speaker>Креспо</speaker>
            <p>О, се важна новина! За сю новину велике вам спасибі! Ходім! Поспішаймо. Тут найшвидше треба моєї руки і моєї поради! Івасю, веди Ізабеллу додому, а опісля прийдеш до громадської канцелярії!</p>
            <stage>(Набік.)</stage>
            <p>Господи! Подай мені сили, і твердості, і мудрості, щоб я своє розбите судно прокермував щасливо через отсі розбурхані та зрадливі хвилі.</p>
          </sp>
          <stage>Всі відходять.</stage>
          <stage>Заслона спадає.</stage>
        </div>
      </div>
      <div type="act">
        <head>Дія п’ята</head>
        <div type="scene">
          <head>Перша відслона</head>
          <div type="scene">
          <head>Ява перша</head>
          <stage>Нутро сільської хати.
            Капітан з пов’язаною головою і рукою і підофіцер.</stage>
          <sp who="#kapіtan">
            <speaker>Капітан</speaker>
            <p>І як се ви могли допустити до того, щоб нести мене сюди в село?</p>
          </sp>
          <sp who="#pіdofіcer">
            <speaker>Підофіцер</speaker>
            <p>Не було іншої ради, пане капітане. В лісі не виднося, кров з вас тече, ви зомліли… Ми були в перестраху і квапились, щоб вас живого до хати донести.</p>
          </sp>
          <sp who="#kapіtan">
            <speaker>Капітан</speaker>
            <p>А тим часом показується, що, крім тої проклятої контузії в голову, моя рана зовсім не важна.</p>
          </sp>
          <sp who="#pіdofіcer">
            <speaker>Підофіцер</speaker>
            <p>Богу дякувати! Та хто се міг знати у потемках?</p>
          </sp>
          <sp who="#kapіtan">
            <speaker>Капітан</speaker>
            <p>Але тепер не гаймо часу! Ходімо відси, поки ота мужичня дізнається, що ми тут є.</p>
          </sp>
          <sp who="#pіdofіcer">
            <speaker>Підофіцер</speaker>
            <p>Та ми готові йти хоч зараз. Тілько мужичня вже, мабуть, знає про нас, бо деякі здибали нас по дорозі. Бачачи вас зомлілого і закровавленого, всі були такі перелякані, мовби на власну смерть дивилися.</p>
          </sp>
          <sp who="#kapіtan">
            <speaker>Капітан</speaker>
            <p>Ге, знають вони, чим то пахне, коли в селі хто військового зранить. Та чорт з ними! Коли б тілько дали нам спокійно вийти, нехай їм їх село й западеться без мене.</p>
          </sp>
        </div>
        <div type="scene">
          <head>Ява друга</head>
          <stage>Ті самі і Реболледо вбігає.</stage>
          <sp who="#rebolledo">
            <speaker>Реболледо</speaker>
            <p>Пане капітане, біда!</p>
          </sp>
          <sp who="#kapіtan">
            <speaker>Капітан</speaker>
            <p>А що там таке?</p>
          </sp>
          <sp who="#rebolledo">
            <speaker>Реболледо</speaker>
            <p>Хіба не бачите? Мужики йдуть.</p>
          </sp>
          <sp who="#kapіtan">
            <speaker>Капітан</speaker>
            <p>Які мужики?</p>
          </sp>
          <sp who="#rebolledo">
            <speaker>Реболледо</speaker>
            <p>Купа їх. З ціпами, вильми, косами, мов на війну вибралися.</p>
          </sp>
          <sp who="#kapіtan">
            <speaker>Капітан</speaker>
            <p>Може, на роботу в поле йдуть?</p>
          </sp>
          <sp who="#rebolledo">
            <speaker>Реболледо</speaker>
            <p>Е, ні! Адіть , обступили нашу хату. Се вони по наші душі!</p>
          </sp>
          <sp who="#kapіtan">
            <speaker>Капітан</speaker>
            <p>Ну, що ти, Реболледо? Опам’ятайся!</p>
          </sp>
          <sp who="#rebolledo">
            <speaker>Реболледо</speaker>
            <stage>( глядить у вікно ).</stage>
            <p>Стоять, як мур. Про втеку не маємо що й думати. А, розступаються! Начальство надходить. Ось війт з булавою, писар і радні. Ідуть сюда.</p>
          </sp>
          <sp who="#kapіtan">
            <speaker>Капітан</speaker>
            <p>Ну, се ще ласка божа. Коли начальство є тут, то воно не дасть нас мужикам на поталу. Але яке діло сільському начальству до нас?</p>
          </sp>
          <sp who="#pіdofіcer">
            <speaker>Підофіцер</speaker>
            <p>Певно, той Креспо нас оскаржив.</p>
          </sp>
          <sp who="#kapіtan">
            <speaker>Капітан</speaker>
            <p>Ну, то може собі скаржити, але до військової власті. Їх сільська, хлопська власть мені байдуже.</p>
          </sp>
        </div>
        <div type="scene">
          <head>Ява третя</head>
          <stage>Ті самі, Креспо, писар і селяни.</stage>
          <sp who="#krespo">
            <speaker>Креспо</speaker>
            <stage>( з булавою в руці, кричить за сцену ).</stage>
            <p>Станьте по п’ять вас з косами і ціпами при кождім вікні і при кождих дверях! Жадного вояка без мого розказу не випускайте, а хто б шарпався втікати, того бийте на смерть!</p>
          </sp>
          <sp who="#kapіtan">
            <speaker>Капітан</speaker>
            <p>Гей, а се що? Як ви смієте з таким криком та шумом сюди вриватися?</p>
            <stage>(Пізнає Креспа.)</stage>
            <p>Господи! А се що таке?</p>
          </sp>
          <sp who="#krespo">
            <speaker>Креспо</speaker>
            <p>А чому ж би ні? Чи зверхність мусить клінно просити, поки ви їй позволите?</p>
          </sp>
          <sp who="#kapіtan">
            <speaker>Капітан</speaker>
            <p>Так се ви зверхність тутешня? Ну, що ж, будьте собі зверхність. До тутешньої зверхності, сказати вам правду, мені нема ніякого діла.</p>
          </sp>
          <sp who="#krespo">
            <speaker>Креспо</speaker>
            <p>Сьому не перечу. Але зверхності до вас є діло. Пане капітане, я не прийшов тут з вами перечитись, але маю до вас одну велику просьбу.</p>
          </sp>
          <sp who="#kapіtan">
            <speaker>Капітан</speaker>
            <p>Скажіть, яку?</p>
          </sp>
          <sp who="#krespo">
            <speaker>Креспо</speaker>
            <p>Коли ваша ласка – в чотири очі.</p>
          </sp>
          <sp who="#kapіtan">
            <speaker>Капітан</speaker>
            <stage>( до вояків ).</stage>
            <p>Вийдіть до сіней!</p>
          </sp>
          <sp who="#krespo">
            <speaker>Креспо</speaker>
            <p>І ви, сусіди, вийдіть з ними. А пильнуйте їх добре!</p>
          </sp>
          <sp who="#pisar">
            <speaker>Писар</speaker>
            <p>Не бійтеся, пане начальнику!</p>
            <p>Вояки і селяни виходять.</p>
          </sp>
        </div>
        <div type="scene">
          <head>Ява четверта</head>
          <stage>Креспо, капітан.</stage>
          <sp who="#krespo">
            <speaker>Креспо</speaker>
            <p>Даруйте, пане, що, одержавши з рук громади власть урядову, я мусив ужити її, щоб змусити вас, щоб ви мене вислухали. Але тепер я хочу поговорити з вами не як начальник, не як представник королівської власті, але як чоловік з чоловіком, як батько з сином.</p>
            <stage>(Кладе булаву на столі.)</stage>
            <p>Прошу, пане капітане, сядьте і вислухайте уважно моїх слів.</p>
          </sp>
          <sp who="#kapіtan">
            <speaker>Капітан</speaker>
            <stage>( сідає ).</stage>
            <p>Цікавий я дуже, чого вам від мене треба.</p>
          </sp>
          <sp who="#krespo">
            <speaker>Креспо</speaker>
            <p>Пане дон Альваро. Думаю, що можу говорити з вами одверто, по щирості. Не буду виливати перед вами мого чуття, такого гіркого і болючого, що, здається, ось-ось розірве мої груди. Не хочу розжалоблювати ані вас, ані себе. Буду говорити холодно, спокійно, як о купецькім ділі. Пане, я чоловік чесний і чесного роду. Ні одна пилинка людської кривди ані неслави не прилипла до нас ніколи. Що громада мене поважає, маєте доказ в тім, що вчора вибрано мене війтом. Я багатий, пане. Не буду хвалитися, коли скажу, що широко кругом не знайдете не то мужика, але й шляхтича, котрий би маєтком міг зо мною зрівнятися. Дочка моя вихована чесно і морально. Одна вона в мене, і вірте мені, що я не занедбав нічого для її виховання. І грамоти, і домашньої роботи, і звичаїв знає настільки, що в ніякім окруженні, в ніякім домі не повстидається, ніякому чоловікові сорому не зробить. Чи вона гарна, – се ви, пане, борше можете сказати, се говорить ваше любовне безумство, що вас попхнуло на той крок, пане, котрий нас ось тут зводить. Бог мені свідком, що ані я, ані моя дочка, ані ніхто з нас не давав вам приводу до сього діла, не манив вас, не давав вам ніякої надії. Впрочім, се ви й самі можете посвідчити.</p>
          </sp>
          <sp who="#kapіtan">
            <speaker>Капітан</speaker>
            <p>Ну, так. І що ж далі?</p>
          </sp>
          <sp who="#krespo">
            <speaker>Креспо</speaker>
            <p>Га, сталося нещастя. Сталося таке, що вже відстатися не може. Що ж маємо чинити? Скарай мене боже, коли я хочу вам робити якісь закиди та докори. Я можу зрозуміти вас, адже й сам був молодий, і в самім не раз кипіла кров. Та мені здається, пане, що коли раз таке діло сталося, то на сьому зупинитися не можна. Одно діло другі діла родить. Хто раз хибив, той може ще хибу направити. Я не перечу, пане, що ваша похибка велика, дуже велика. Я не скрию перед вами й того, що хоч і як я хотів би скрити її перед світом, се вже тепер неможливе. Але я не хочу вашого гріха вважати непростимим, і коли б се тільки від мене залежало, я, богом клянусь, зарився б у нору, як дикий звір, і гриз би землю, і в жмені здавив би власне серце, щоб усе своє горе погребти в нім навіки, щоб не мусити з вами про се говорити. Але ні, все се неможливе і ви самі, роздумавши моє положення, мусите признати, що я не можу інакше поступити.</p>
          </sp>
          <sp who="#kapіtan">
            <speaker>Капітан</speaker>
            <p>Ну, можете чи не можете, се мене мало обходить. Тілько я все ще не розумію, чого ви від мене хочете?</p>
          </sp>
          <sp who="#krespo">
            <speaker>Креспо</speaker>
            <p>Хочу… хочу порадитися з вами, пане, що маю зробити, як запомогти своєму горю.</p>
          </sp>
          <sp who="#kapіtan">
            <speaker>Капітан</speaker>
            <p>Порадитись? Зо мною?</p>
          </sp>
          <sp who="#krespo">
            <speaker>Креспо</speaker>
            <p>Так, пане! Ви ж мудрий чоловік, бувалий у світі, благородний. Коли не серце, то розум повинні сказати вам, що нам у такім припадку робити. Бо я… я, пане, простий чоловік, простий мужик. Мій бідний розум не бачить іншої дороги, іншого виходу, тілько один, котрий міг би мені допомогти, а вам не пошкодити. А се є: віддати вам зараз усе своє добро, не лишаючи собі ані синові ані одної крихіточки, ані одного феника. Візьміть, пане, разом з моєю дочкою все, що я і мої батьки та діди надбали. А коли вам сього мало буде, візьміть і мене, й мого сина і, випаливши нам п’ятна на чолах, поженіть нас на торг і продайте в турецьку неволю, щоб збільшити придане. Радо піду на жебри чи в неволю, коли тілько знатиму, що честь мойого роду не заплямлена, що добра слава моєї дитини чиста і ясна перед усім світом. О пане, не відвертайте лиця свого від мене! Адже вам ані вашій честі се не принесе ущербу, коли ваші діти будуть моїми внуками. О, згляньтеся на мене!</p>
            <stage>(Клякає перед ним.)</stage>
            <p>Глядіть, на колінах молю вас, слізьми рошу ваші ноги! Сивий мій волос у порох перед вами хилю! Віддайте мені і моїй дитині ту честь і добру славу, котру ви в хвилі гарячки і нерозваги нам видерли!</p>
          </sp>
          <sp who="#kapіtan">
            <speaker>Капітан</speaker>
            <p>Годі, старий! Досить того благання. І взагалі я сам собі дивуюся, що міг так довго слухати вашої балаканини. Хіба ви не знаєте, що за те саме, що син ваш кинувся на мене з шаблею, а ви ось тут грозите мені ціпами та косами, оба ви зі своїм сином заслужили собі на смерть? Але я хочу показатися милосердним і дарую вам життя – не задля ваших сліз і просьб, але задля гарної Ізабелли. Ідіть і дайте мені спокій зі своєю честю і подібними дурницями!</p>
          </sp>
          <sp who="#krespo">
            <speaker>Креспо</speaker>
            <p>Невже ж мої кроваві сльози не можуть зворушити вашого серця?</p>
          </sp>
          <sp who="#kapіtan">
            <speaker>Капітан</speaker>
            <p>Е, дитячі, бабські і старечі сльози, то все одна байка.</p>
          </sp>
          <sp who="#krespo">
            <speaker>Креспо</speaker>
            <p>А на моє безмірне горе нема у вас ані словечка потіхи?</p>
          </sp>
          <sp who="#kapіtan">
            <speaker>Капітан</speaker>
            <p>Якої ж вам ще потіхи треба? Дарую вам життя. Хіба сього вам не досить?</p>
          </sp>
          <sp who="#krespo">
            <speaker>Креспо</speaker>
            <p>Ще раз припадаю до ваших ніг! Що мені життя? Візьміть моє життя, візьміть усе, але верніть мені мою честь!</p>
          </sp>
          <sp who="#kapіtan">
            <speaker>Капітан</speaker>
            <stage>( відтручує його ногою ).</stage>
            <p>А, сього вже забагато. Геть, старий дурню!</p>
          </sp>
          <sp who="#krespo">
            <speaker>Креспо</speaker>
            <p>Пане, вважайте, що я війт заламейський.</p>
          </sp>
          <sp who="#kapіtan">
            <speaker>Капітан</speaker>
            <p>Е, се мені байдуже. Ніякий війт заламейський не має до мене права. Я підлягаю тільки військовому судові, більш нікому.</p>
          </sp>
          <sp who="#krespo">
            <speaker>Креспо</speaker>
            <p>Пане капітане, востаннє благаю вас! Змилуйтеся над моїм горем!</p>
          </sp>
          <sp who="#kapіtan">
            <speaker>Капітан</speaker>
            <p>А я востаннє кажу вам, забирайтеся геть і дайте мені спокій!</p>
          </sp>
          <sp who="#krespo">
            <speaker>Креспо</speaker>
            <p>І нічого більше не скажете мені?!</p>
          </sp>
          <sp who="#kapіtan">
            <speaker>Капітан</speaker>
            <p>Ані одного словечка.</p>
          </sp>
          <sp who="#krespo">
            <speaker>Креспо</speaker>
            <stage>( встає ).</stage>
            <p>Ну, так присягаюсь на бога, що я тепер інакше з вами заговорю! <stage>( Бере булаву зі стола. )</stage> Гей, панове радні! Варта!</p>
          </sp>
        </div>
        <div type="scene">
          <head>Ява п’ята</head>
          <stage>Ті самі, писар, селяни узброєні.</stage>
          <sp who="#pisar">
            <speaker>Писар</speaker>
            <p>Що прикажете, пане начальнику?</p>
          </sp>
          <sp who="#kapіtan">
            <speaker>Капітан</speaker>
            <p>Гей, і чого тут вся отся голота преться? Марш відси!</p>
          </sp>
          <sp who="#krespo">
            <speaker>Креспо</speaker>
            <p>Відведіть пана капітана до в’язниці!</p>
          </sp>
          <sp who="#kapіtan">
            <speaker>Капітан</speaker>
            <p>Що? Ви сміли б?.. Та хіба ви не знаєте, що я капітан, начальник компанії… що я в королівській службі?</p>
          </sp>
          <sp who="#krespo">
            <speaker>Креспо</speaker>
            <p>Я також. А в сьому селі я так само капітан, і се вам кажу виразно, що тілько арештантом вийдете з сеї хати, а ні, то вас винесуть трупом.</p>
          </sp>
          <sp who="#kapіtan">
            <speaker>Капітан</speaker>
            <p>Ого! Я ще, богу дякувати, свобідний і живий.</p>
          </sp>
          <sp who="#krespo">
            <speaker>Креспо</speaker>
            <p>А я також, богу дякувати, не зв’язаний і не небіжчик. Не думайте супротивлятися, а то ще гірше вам буде.</p>
          </sp>
          <sp who="#kapіtan">
            <speaker>Капітан</speaker>
            <stage>( набік ).</stage>
            <p>Щоб тебе чорти! Повна хата хлопства, про супротивлення справді й думати не можна!</p>
            <stage>(Голосно.)</stage>
            <p>Пам’ятайте, я до самого монарха удамся зі скаргою на ваше злочинство.</p>
          </sp>
          <sp who="#krespo">
            <speaker>Креспо</speaker>
            <p>Добре, пане. Тілько я й про ваше не буду мовчати. Ось нині або завтра король тут буде – станемо оба перед ним. А тепер віддайте шаблю.</p>
          </sp>
          <sp who="#kapіtan">
            <speaker>Капітан</speaker>
            <p>Що? Ви сміли б мою шаблю?..</p>
          </sp>
          <sp who="#krespo">
            <speaker>Креспо</speaker>
            <p>У нас арештанти з шаблями не ходять.</p>
          </sp>
          <sp who="#kapіtan">
            <speaker>Капітан</speaker>
            <p>Люди! Знайте, що я королівський капітан і що ви повинні мати для мене респект.</p>
          </sp>
          <sp who="#krespo">
            <speaker>Креспо</speaker>
            <p>Я власне хотів їм те саме сказати. Нуте, панове вартові! Візьміть пана капітана з респектом поміж себе і заведіть його до громадського арешту. Там з респектом наложіть йому кайдани на руки і залізні пута на ноги. З респектом не допускайте до нього нікогісінько з його компанії. Так само і всіх його товаришів поарештуйте і посадіть до в’язниці, але кождого осібно. Як се буде готово, тоді скличемо суд громадський і з усяким респектом зробимо з ними протоколи. А коли покажуться винними, то ми пана капітана і всіх його товаришів з усяким приналежним респектом повісимо. Так мені, боже, допомож!</p>
          </sp>
          <sp who="#kapіtan">
            <speaker>Капітан</speaker>
            <p>Го-го! Що то значить, як хлоп у свої руки власть дістане!</p>
            <stage>Варта випроваджує його.</stage>
          </sp>
        </div>
        <div type="scene">
          <head>Ява шоста</head>
          <stage>Креспо, селяни, Реболледо і Чіспа.</stage>
          <sp who="#seljanin">
            <speaker>Селянин</speaker>
            <p>Пане начальнику! Нещастя!</p>
          </sp>
          <sp who="#krespo">
            <speaker>Креспо</speaker>
            <p>Що таке?</p>
          </sp>
          <sp who="#seljanin">
            <speaker>Селянин</speaker>
            <p>Та один вояк, той, що був з капітаном, вирвався нам і втік. Тілько отсих двох іще маємо.</p>
          </sp>
          <sp who="#krespo">
            <speaker>Креспо</speaker>
            <p>Еге-ге! Се наш славний співак! Го-го! Як посторонок шию стисне, то тоді буде співати.</p>
          </sp>
          <sp who="#rebolledo">
            <speaker>Реболледо</speaker>
            <p>Хіба ж се такий гріх співати, щоб за те аж посторонок шию тис?</p>
          </sp>
          <sp who="#krespo">
            <speaker>Креспо</speaker>
            <p>Гріх? А сохрани господи! Се власне дуже гарна річ. А у мене там у радниці є такий струментик, що й безголосого співать навчить.</p>
          </sp>
          <sp who="#rebolledo">
            <speaker>Реболледо</speaker>
            <p>Се ви про що, пане начальнику?</p>
          </sp>
          <sp who="#krespo">
            <speaker>Креспо</speaker>
            <p>Знаєте, такий невеличкий шрубстачок , у которий пальці вкладають. О, як потиснемо, щоб кісточки затріщали, то так будете співати, що аж буде година світати.</p>
          </sp>
          <sp who="#rebolledo">
            <speaker>Реболледо</speaker>
            <p>Але о що ж вам ходить?</p>
          </sp>
          <sp who="#krespo">
            <speaker>Креспо</speaker>
            <p>Скажіть добровільно все, що сталося тої ночі, то не підете на тортури.</p>
          </sp>
          <sp who="#rebolledo">
            <speaker>Реболледо</speaker>
            <p>Е, про се, мабуть, ваша дочка більше знає, ніж я.</p>
          </sp>
          <sp who="#krespo">
            <speaker>Креспо</speaker>
            <p>Ну, добре, при шрубстаку більше скажете. <stage>( До Чіспи. )</stage> А ви?</p>
          </sp>
          <sp who="#chispa">
            <speaker>Чіспа</speaker>
            <p>Я до шрубстака не піду.</p>
          </sp>
          <sp who="#krespo">
            <speaker>Креспо</speaker>
            <p>Чому?</p>
          </sp>
          <sp who="#chispa">
            <speaker>Чіспа</speaker>
            <p>Право не позволяє.</p>
          </sp>
          <sp who="#krespo">
            <speaker>Креспо</speaker>
            <p>Яке право?</p>
          </sp>
          <sp who="#chispa">
            <speaker>Чіспа</speaker>
            <p>Вже ви про те не турбуйтеся. Коли я вам кажу, що не позволяє, то так воно мусить бути.</p>
          </sp>
          <sp who="#krespo">
            <speaker>Креспо</speaker>
            <p>Але яке право?</p>
          </sp>
          <sp who="#chispa">
            <speaker>Чіспа</speaker>
            <p>Той параграф, що каже: жінок при надії на тортури брати не вільно.</p>
          </sp>
          <sp who="#krespo">
            <speaker>Креспо</speaker>
            <p>Ха, ха, ха! Хіба ви жінка?</p>
          </sp>
          <sp who="#chispa">
            <speaker>Чіспа</speaker>
            <p>Авжеж. Маркітантка.</p>
          </sp>
          <sp who="#krespo">
            <speaker>Креспо</speaker>
            <p>Ну, се ми побачимо. А проте правду мусите сказати.</p>
          </sp>
          <sp who="#chispa">
            <speaker>Чіспа</speaker>
            <p>Ой, пане! Я співачка зроду і виспіваю вам усе, що знаю, а коли хочете, то й ще більше.</p>
          </sp>
          <sp who="#krespo">
            <speaker>Креспо</speaker>
            <p>Ну, пам’ятайте ж! Тілько в такім разі мине вас тортура! До арешту з ними!</p>
            <p>Варта випроводжує їх.</p>
          </sp>
        </div>
        <div type="scene">
          <head>Ява сьома</head>
          <stage>Креспо, Івась, Ізабелла, селяни.</stage>
          <sp who="#ivas">
            <speaker>Івась</speaker>
            <p>Ось ми, таточку! Ти казав нам прийти.</p>
          </sp>
          <sp who="#krespo">
            <speaker>Креспо</speaker>
            <p>Добре, сину. Знай же тепер, що ти провинився тяжко, пориваючися з шаблею на пана капітана і завдаючи йому рану.</p>
          </sp>
          <sp who="#ivas">
            <speaker>Івась</speaker>
            <p>Але ж я боронив нашої честі.</p>
          </sp>
          <sp who="#krespo">
            <speaker>Креспо</speaker>
            <p>Се мене не обходить, то річ суду. Гей, варта! Візьміть його і також запровадьте до арешту і закуйте в кайдани!</p>
          </sp>
          <sp who="#ivas">
            <speaker>Івась</speaker>
            <p>Що? Мене до арешту? В кайдани? Але ж, таточку, я зовсім не розумію вас!</p>
          </sp>
          <sp who="#krespo">
            <speaker>Креспо</speaker>
            <p>Мовчи! Я тепер війт, і суддя, і начальник, а не отець, і мушу робити так, як мені закон показує.</p>
            <stage>(Потихо.)</stage>
            <p>Будь спокійний, сину! Се одинокий спосіб урятувати тебе від смерті. Вартові, візьміть його і пильнуйте добре по дорозі.</p>
            <p>Івася випроваджують.</p>
          </sp>
          <sp who="#izabella">
            <speaker>Ізабелла</speaker>
            <p>Таточку, що се все значиться? Невже ти хочеш його ставити перед судом за те…</p>
          </sp>
          <sp who="#krespo">
            <speaker>Креспо</speaker>
            <p>Що завинив, мусить відпокутувати. А ти, доню, зараз іди з паном писарем до радниці і напиши урядово скаргу на капітана.</p>
          </sp>
          <sp who="#izabella">
            <speaker>Ізабелла</speaker>
            <p>Я?</p>
          </sp>
          <sp who="#krespo">
            <speaker>Креспо</speaker>
            <p>Пан писар напише. Ти мусиш протоколярно сказати йому всю правду.</p>
          </sp>
          <sp who="#izabella">
            <speaker>Ізабелла</speaker>
            <p>Радше вмерти! Таточку! Ти ж обіцяв мені покрити мою ганьбу, моє нещастя…</p>
          </sp>
          <sp who="#krespo">
            <speaker>Креспо</speaker>
            <p>Не можна, доню! Тепер роби, як я тобі кажу!</p>
          </sp>
          <sp who="#izabella">
            <speaker>Ізабелла</speaker>
            <p>Га, нехай буде воля божа і твоя! Ходімо, пане писарю! Видно, бог за чиїсь гріхи хоче, щоб я випила сю гірку чашу до самого дна.</p>
            <p>Ізабелла і писар відходять.</p>
          </sp>
        </div>
        <div type="scene">
          <head>Ява восьма</head>
          <stage></stage>
          <sp who="#krespo">
            <speaker>Креспо</speaker>
            <stage>( сам ).</stage>
            <p>Бідна дитина! І що я їй пораджу? Не зрушили мої просьби того поганця, то, може, зрушить його погроза. А ні…</p>
          </sp>
          <sp who="#don_lope">
            <speaker>Дон Лопе</speaker>
            <stage>( за сценою ).</stage>
            <p>Так де є Педро Креспо? Тут, кажете, в тій хаті?</p>
          </sp>
          <sp who="#krespo">
            <speaker>Креспо</speaker>
            <p>Га, що? Хто там так голосно за мною допитується?</p>
          </sp>
          <sp who="#don_lope">
            <speaker>Дон Лопе</speaker>
            <stage>( входить ).</stage>
            <p>А, Педро Креспо! Ви тут? Дуже добре. Подумайте, що за погана справа! Неждано-негадано я мусив на лоб, на шию вертати до вашого села. Мушу знов загостити у вас.</p>
          </sp>
          <sp who="#krespo">
            <speaker>Креспо</speaker>
            <p>Спасибі вам, пане генерале, за честь, яку нам чините. Мій дім усе для вас отвертий.</p>
          </sp>
          <sp who="#don_lope">
            <speaker>Дон Лопе</speaker>
            <p>Але що то? Ваш син так і не показався при мні.</p>
          </sp>
          <sp who="#krespo">
            <speaker>Креспо</speaker>
            <p>Зараз дізнаєтеся про причину. Але прошу вас, що се за погана справа привела вас назад до Заламеї?</p>
          </sp>
          <sp who="#don_lope">
            <speaker>Дон Лопе</speaker>
            <p>Ах, до сто тисяч чортів! Нечувана справа. Подумайте собі, на дорозі доганяє мене підофіцер тої компанії, що тут кватирувала, і доносить мені… Ні, мене аж у горлі душить лютість, коли про се подумаю!</p>
          </sp>
          <sp who="#krespo">
            <speaker>Креспо</speaker>
            <p>Що ж він вам доніс?</p>
          </sp>
          <sp who="#don_lope">
            <speaker>Дон Лопе</speaker>
            <p>Що якийсь тут війтина смів арештувати мого капітана. Ах, чорти б тебе мордували! А я весь ранок такий був веселий, чувся таким здоровим і моя проклята нога мов і зовсім перестала боліти! Та скоро я почув сю вість, зараз погнав сюди. Тьфу! Та се нечуване діло! Зараз того препоганого хлопа кажу на смерть засікти різками.</p>
          </sp>
          <sp who="#krespo">
            <speaker>Креспо</speaker>
            <p>Гм, пане! А мені здається, що ви даремно так поспішали, бо війтина той, може, й не дасться сікти різками.</p>
          </sp>
          <sp who="#don_lope">
            <speaker>Дон Лопе</speaker>
            <p>Е, буду я його питати, чи дасться, чи не дасться. Кажу простерти і бити, доки в нім дух теліпається.</p>
          </sp>
          <sp who="#krespo">
            <speaker>Креспо</speaker>
            <p>А я думаю, що так воно не буде і що ви ще інакше надумаєтесь. А знаєте ви, пане генерале, за що вашого капітана ув’язнено?</p>
          </sp>
          <sp who="#don_lope">
            <speaker>Дон Лопе</speaker>
            <p>Не знаю. Та се мені байдуже. Коли він що провинив, то я його покараю, а війта все-таки засічу.</p>
          </sp>
          <sp who="#krespo">
            <speaker>Креспо</speaker>
            <p>А знаєте ви, пане генерале, що війт має право в’язнити і судити всякого злочинця, котрий зробить проступок на обширі його села?</p>
          </sp>
          <sp who="#don_lope">
            <speaker>Дон Лопе</speaker>
            <p>До біса з таким правом! Не признаю я такого права, щоб простий хлоп…</p>
          </sp>
          <sp who="#krespo">
            <speaker>Креспо</speaker>
            <p>Звісно, що простий. Але я думаю, що як буде ще впертий і завізьметься, то таки по праву може взяти і повісити вашого капітана.</p>
          </sp>
          <sp who="#don_lope">
            <speaker>Дон Лопе</speaker>
            <p>О, не діжде він сього. Та ну бо, скажіть мені, де його шукати?</p>
          </sp>
          <sp who="#krespo">
            <speaker>Креспо</speaker>
            <p>Не треба й ходити далеко за ним.</p>
          </sp>
          <sp who="#don_lope">
            <speaker>Дон Лопе</speaker>
            <p>А хто ж він такий?</p>
          </sp>
          <sp who="#krespo">
            <speaker>Креспо</speaker>
            <p>Я сам.</p>
          </sp>
          <sp who="#don_lope">
            <speaker>Дон Лопе</speaker>
            <p>Он що! Ну, я так і думав.</p>
          </sp>
          <sp who="#krespo">
            <speaker>Креспо</speaker>
            <p>І мали рацію так думати.</p>
          </sp>
          <sp who="#don_lope">
            <speaker>Дон Лопе</speaker>
            <p>Ну, Креспо, не жартуйте!</p>
          </sp>
          <sp who="#krespo">
            <speaker>Креспо</speaker>
            <p>Ні, пане генерале, мені зовсім не до жартів.</p>
          </sp>
          <sp who="#don_lope">
            <speaker>Дон Лопе</speaker>
            <p>Арештанта мусите мені віддати, а вже за його провину я його покараю.</p>
          </sp>
          <sp who="#krespo">
            <speaker>Креспо</speaker>
            <p>Ні, пане! Власне за сю провину я казав узяти його в кайдани.</p>
          </sp>
          <sp who="#don_lope">
            <speaker>Дон Лопе</speaker>
            <p>Але ж він вояк і належить під мій суд.</p>
          </sp>
          <sp who="#krespo">
            <speaker>Креспо</speaker>
            <p>Але він украв мені мою добру славу, вбив мою надію.</p>
          </sp>
          <sp who="#don_lope">
            <speaker>Дон Лопе</speaker>
            <p>Але ви не маєте права відбирати його з рук воєнного суду.</p>
          </sp>
          <sp who="#krespo">
            <speaker>Креспо</speaker>
            <p>Але я благав його на колінах, плакав перед ним, а він тілько копнув мене, як собаку.</p>
          </sp>
          <sp who="#don_lope">
            <speaker>Дон Лопе</speaker>
            <p>Ви нарушаєте судівництво військове.</p>
          </sp>
          <sp who="#krespo">
            <speaker>Креспо</speaker>
            <p>Він нарушив мою честь, до котрої також не мав права.</p>
          </sp>
          <sp who="#don_lope">
            <speaker>Дон Лопе</speaker>
            <p>Але я даю вам слово, що будете зовсім вдоволені моїм вироком.</p>
          </sp>
          <sp who="#krespo">
            <speaker>Креспо</speaker>
            <p>Спасибі вам, пане, але я не маю звичаю просити других о те, що сам можу зробити.</p>
          </sp>
          <sp who="#don_lope">
            <speaker>Дон Лопе</speaker>
            <p>До сто громів! Що з вами балакати! Я мушу його мати, хоч би тут усі чорти дуба стали.</p>
          </sp>
          <sp who="#krespo">
            <speaker>Креспо</speaker>
            <p>Добре, будете його мати, але не швидше, аж ми з ним процес скінчимо.</p>
          </sp>
          <sp who="#don_lope">
            <speaker>Дон Лопе</speaker>
            <p>Процес? Який процес?</p>
          </sp>
          <sp who="#krespo">
            <speaker>Креспо</speaker>
            <p>Ну, так, пару аркушів паперу візьмемо, полініюємо і спишемо протоколи.</p>
          </sp>
          <sp who="#don_lope">
            <speaker>Дон Лопе</speaker>
            <p>Чорт бери ваші протоколи. Зараз отворіть мені в’язницю.</p>
          </sp>
          <sp who="#krespo">
            <speaker>Креспо</speaker>
            <p>Вона й не замкнена. Тілько там стоять люди і мають наказ стріляти на всякого, хто без мого дозволу наблизиться.</p>
          </sp>
          <sp who="#don_lope">
            <speaker>Дон Лопе</speaker>
            <p>Ну, з такого наказу я сміюся. На те у мене є також рада!</p>
            <stage>(Кличе у вікно.)</stage>
            <p>Гей, вояки! Нехай один з вас бере коня і їде по військо, котре тут постоєм стояло. Нехай усі зараз вертаються. Понабивати самопали і гармати, позапалювати льонти і йти поспішним маршем у бойовім порядку!</p>
          </sp>
          <sp who="#krespo">
            <speaker>Креспо</speaker>
            <p>Пане генерале! Я думаю, що дармо ви трудите своїх людей. Се діла не змінить, а тілько…</p>
          </sp>
          <sp who="#don_lope">
            <speaker>Дон Лопе</speaker>
            <p>Що тілько?</p>
          </sp>
          <sp who="#don_lope">
            <speaker>Дон Лопе</speaker>
            <p>Ну, що у біса? Давитесь словами?</p>
          </sp>
          <sp who="#krespo">
            <speaker>Креспо</speaker>
            <p>Тілько хіба прискорить те, що має статися.</p>
          </sp>
          <sp who="#don_lope">
            <speaker>Дон Лопе</speaker>
            <p>Власне, власне! Я казав їм, щоб прискорили свій прихід.</p>
            <stage>Заслона спадає.</stage>
          </sp>
        </div>
        </div>
        <div type="scene">
          <head>Друга відслона</head>
          <stage>Майдан перед радницею.</stage>
          <stage>При вході і під вікнами узброєні мужики стоять на варті.</stage>
          <div type="scene">
            <head>Ява дев’ята</head>
            <stage>Креспо, писар. Селяни виходять з радниці.</stage>
            <sp who="#krespo">
              <speaker>Креспо</speaker>
              <p>Суд скінчений. Вирок запав по закону і оголошений оскарженому. Має ще годину намислу, щоб рішився, чи сюди, чи туди. Позвольте, панове, що тим часом піду на хвилю додому, привести свої діла в порядок. Ви, пане писарю, лишіться тут. В разі небезпеки знаєте, що маєте робити.</p>
            </sp>
            <sp who="#pisar">
              <speaker>Писар</speaker>
              <p>Знаю, пане начальнику.</p>
            </sp>
            <sp who="#krespo">
              <speaker>Креспо</speaker>
              <p>А ви, панове рада, найдалі за годину будьте тут оп’ять. Все мусить статися по формі, по закону. Закон – наша сила, наша оборона. З нього нам не вільно ані на волосок схибнути. Ну, до звидання.</p>
              <stage>(Креспо і радні відходять, писар стає при дверях.)</stage>
            </sp>
          </div>
          <div type="scene">
            <head>Ява десята</head>
            <stage>За сценою чути гуркіт тарабана. По хвилі виступають дон Лопе і вояки в повних збруях,</stage>
            <sp who="#don_lope">
              <speaker>Дон Лопе</speaker>
              <p>Ось, хлопці, тая в’язниця! Тут сидить ваш капітан! Ставайте в ряди! Лагодьтеся до штурму! А я ще поговорю з тими мужиками, може, удасться нам ласкою діло закінчити.</p>
            </sp>
            <sp who="#vojaki">
              <speaker>Вояки</speaker>
              <p>А як ні, то смерть хлопам!</p>
            </sp>
            <sp who="#don_lope">
              <speaker>Дон Лопе</speaker>
              <stage>( остро підходить до вартових ).</stage>
              <p>Люди!</p>
            </sp>
            <sp who="#pisar">
              <speaker>Писар</speaker>
              <p>Пане генерале, даруйте, але ми маємо наказ стріляти до всякого, хто тут наблизиться.</p>
            </sp>
            <sp who="#don_lope">
              <speaker>Дон Лопе</speaker>
              <p>Що? До мене стріляти? Зараз мені віддайте мого капітана!</p>
            </sp>
            <sp who="#pisar">
              <speaker>Писар</speaker>
              <p>Пане генерале, не можемо сього зробити, він по закону засуджений.</p>
            </sp>
            <sp who="#don_lope">
              <speaker>Дон Лопе</speaker>
              <p>Блазню один! Як ти смієш так зо мною говорити! Зараз віддайте мені капітана, а то я вас усіх кажу вистріляти і ціле село з димом пущу.</p>
            </sp>
            <sp who="#pisar">
              <speaker>Писар</speaker>
              <p>Робіть що хочете, а арештанта видати вам я не можу!</p>
            </sp>
            <sp who="#don_lope">
              <speaker>Дон Лопе</speaker>
              <stage>( до вояків ).</stage>
              <p>Хлопці! Розділіться на дві роти! Одна нехай іде палити село, а друга най пряжить шаблями отсих мужиків. Далі! Наперед!</p>
            </sp>
            <sp who="#vojaki">
              <speaker>Вояки</speaker>
              <p>Смерть мужикам! Гурра!</p>
              <stage>(Біжать до штурму.)</stage>
            </sp>
          </div>
          <div type="scene">
            <head>Ява одинадцята</head>
            <stage>Ті самі і Креспо з юрбою узброєних мужиків.</stage>
            <sp who="#krespo">
              <speaker>Креспо</speaker>
              <p>Смерть? Овва, не велике горе смерть! Пане писарю! До діла!</p>
              <stage>Писар входить до радниці і замикає двері.</stage>
            </sp>
            <sp who="#don_lope">
              <speaker>Дон Лопе</speaker>
              <p>Го-го! Їх уже більше прибуло! Ану, хлопці, разом на них! Ламайте двері! Дріться в вікна, розмечіть до основ отсю нужденну буду!</p>
            </sp>
            <stage>Вояки кидаються на мужиків, бійка, галас і крики.</stage>
          </div>
          <div type="scene">
            <head>Ява дванадцята</head>
            <stage>Ті самі і король зі свитою входить.</stage>
            <sp who="#korol_filipp">
              <speaker>Король</speaker>
              <p>А се що таке? Чи то те привітання, котрим мала стрітити мене Заламея?</p>
            </sp>
            <sp who="#don_lope">
              <speaker>Дон Лопе</speaker>
              <p>Ваше величество! Зухвалість хлопська, якої світ не бачив. Їй-богу, коли б ваше величество не були прийшли до села, то за хвилю все село було б горіло, як одна свічка.</p>
            </sp>
            <sp who="#korol_filipp">
              <speaker>Король</speaker>
              <p>Що ж тут сталося?</p>
            </sp>
            <sp who="#don_lope">
              <speaker>Дон Лопе</speaker>
              <p>Війт тутешній арештував мого капітана і ніяк не хоче мені його віддати.</p>
            </sp>
            <sp who="#korol_filipp">
              <speaker>Король</speaker>
              <p>Де є той війт?</p>
            </sp>
            <sp who="#krespo">
              <speaker>Креспо</speaker>
              <p>Я.</p>
            </sp>
            <sp who="#korol_filipp">
              <speaker>Король</speaker>
              <p>Яким правом ви се зробили?</p>
            </sp>
            <sp who="#krespo">
              <speaker>Креспо</speaker>
              <stage>( подає йому акти ).</stage>
              <p>Ось тут виложені правні основи мого вчинку. Рабунок дівчини, насильне зганьблення в лісі, відмова пошлюблення її, о що батько з слізьми просив його.</p>
            </sp>
            <sp who="#don_lope">
              <speaker>Дон Лопе</speaker>
              <p>Сей батько разом сам і суддя.</p>
            </sp>
            <sp who="#krespo">
              <speaker>Креспо</speaker>
              <p>Що ж се має до речі? Чи в такім разі є інше право? Чи коли б до мене чужий чоловік прийшов з таким ділом, я розсудив би його інакше? Чим же ж я винен, що я для своєї дочки зробив те саме, що зробив би для всякого чужого чоловіка? Впрочім, свого сина, що кинувся був на капітана, я так само велів закувати в кайдани. Чи ж не мав я права вислухати й дочки? Прошу! Ось акти. Перегляньте їх. І коли в них одно слово не так, як я тут сказав, коли в чому-небудь я поблудив против закону, підкупив свідків, сфальшував зізнання – то ось моя голова ( клякає перед королем ), я зараз готов на смерть.</p>
            </sp>
            <sp who="#korol_filipp">
              <speaker>Король</speaker>
              <stage>( переглянувши акти ).</stage>
              <p>Ну, се так. Діло ясне і процес зроблений після всіх приписів закону. Та тілько виконання засуду до вас не належить. На се є інший трибунал. Тож зараз видайте нам арештанта!</p>
            </sp>
            <sp who="#krespo">
              <speaker>Креспо</speaker>
              <stage>( встає і шкрябається в голову ).</stage>
              <p>Королівське величество! Се буде троха трудно.</p>
            </sp>
            <sp who="#korol_filipp">
              <speaker>Король.</speaker>
              <p>Чому?</p>
            </sp>
            <sp who="#krespo">
              <speaker>Креспо</speaker>
              <p>Бачите, у нас у селі тілько один трибунал і є, а той має звичай, скоро видасть засуд, так зараз і виконати його. І сим разом…</p>
            </sp>
            <sp who="#korol_filipp">
              <speaker>Король</speaker>
              <p>Що? Ви посміли б?..</p>
            </sp>
            <sp who="#krespo">
              <speaker>Креспо</speaker>
              <p>Королівське величество, се також воля закону. Пан капітан мав годину до намислу. Тепер ся година вже давно минула.</p>
            </sp>
            <sp who="#don_lope">
              <speaker>Дон Лопе</speaker>
              <p>Та що ви нам говорите? Віддайте капітана!</p>
            </sp>
            <sp who="#krespo">
              <speaker>Креспо</speaker>
              <stage>( кричить до варти ).</stage>
              <p>Гей, вартові! Отворіть двері.</p>
              <stage>Відчиняють двері. В глибині видно капітана, повішеного на сволоці.</stage>
              <p>Пане генерале! От вам ваш капітан!</p>
            </sp>
            <sp who="#korol_filipp">
              <speaker>Король</speaker>
              <p>І ви сміли се зробити!..</p>
            </sp>
            <sp who="#krespo">
              <speaker>Креспо</speaker>
              <p>Ваше величество, ви самі сказали, що засуд справедливий і поступування було законне. А в такім разі і сповнення не може бути незаконне.</p>
            </sp>
            <sp who="#korol_filipp">
              <speaker>Король</speaker>
              <p>Але для сповнення сього засуду є інші органи.</p>
            </sp>
            <sp who="#krespo">
              <speaker>Креспо</speaker>
              <p>Справедливість у державі одна, як одно тіло. Але у неї рук багато. Що ж в тім злого, що ся рука повісить когось, що мав би повиснути від отої руки? Се дрібна похибка, коли тілько в головній речі справедливості не ухиблено.</p>
            </sp>
            <stage>Двері зачиняють.</stage>
            <sp who="#korol_filipp">
              <speaker>Король</speaker>
              <p>Ну, нехай уже й так. Але хіба ви забули, що він був вояк і шляхтич і мав право згинути від меча?</p>
            </sp>
            <sp who="#krespo">
              <speaker>Креспо</speaker>
              <p>Ваше величество, се правда. Та біда наша ось в чім. Наші дооколичні шляхтичі всі такі чесні та порядні люди, що суд ніколи з ними не має ніякого діла. То й кат наш ніколи не мав нагоди навчитися стинати, а тілько вміє вішати. Впрочім, я думаю, що коли кому тут сталася кривда, то хіба небіжчикові. Він один мав би право жалуватися, ну, а як він мовчить, то других се не повинно обходити.</p>
            </sp>
            <sp who="#korol_filipp">
              <speaker>Король</speaker>
              <p>Ну, що ж з ним зробиш? Пропало діло, дон Лопе. Капітан заслужив на смерть, а ті дрібні формальні похибки не змінюють діла. Нема що робити. Скличте своїх вояків і в дорогу. Нехай ніхто в селі не лишається. Треба нам поспішати до Португалії. А ви, війте – як вас звуть?</p>
            </sp>
            <sp who="#krespo">
              <speaker>Креспо</speaker>
              <p>Педро Креспо.</p>
            </sp>
            <sp who="#korol_filipp">
              <speaker>Король.</speaker>
              <p>Ви, Креспо, ставайтеся до смерті війтом у Заламеї.</p>
            </sp>
            <sp who="#krespo">
              <speaker>Креспо</speaker>
              <p>Справді королівська честь для правосуддя.</p>
            </sp>
            <stage>Король зі свитою відходить.</stage>
          </div>
          <div type="scene">
            <head>Ява тринадцята</head>
            <stage>Ті самі, без короля.</stage>
            <sp who="#don_lope">
              <speaker>Дон Лопе</speaker>
              <p>Ну, Креспо! Богу дякуйте, що король прийшов в саму пору.</p>
            </sp>
            <sp who="#krespo">
              <speaker>Креспо</speaker>
              <p>Пане генерале, хоч би не був прийшов, то ви, проте, не були б дістали капітана живого.</p>
            </sp>
            <sp who="#don_lope">
              <speaker>Дон Лопе</speaker>
              <p>І чи не ліпше б було віддати мені арештанта? Я певний, що я був би його склонив до того, щоб узяв вашу дочку.</p>
            </sp>
            <sp who="#krespo">
              <speaker>Креспо</speaker>
              <p>Коли добровільно не хотів сього вчинити, то силуваного я не хочу. А моя дочка <stage>( втирає сльози )</stage> бідна дитина! Нічого їй тепер не лишилося, тілько вступити в монастир!</p>
            </sp>
            <sp who="#don_lope">
              <speaker>Дон Лопе</speaker>
              <p>Ну, але прочих арештантів, надіюсь, мені віддасте.</p>
            </sp>
            <sp who="#krespo">
              <speaker>Креспо</speaker>
              <p>О, з охотою. <stage>( До варти .)</stage> Зараз випустіть арештантів!</p>
            </sp>
          </div>
          <div type="scene">
            <head>Ява чотирнадцята</head>
            <stage>Ті самі, Реболледо, Чіспа, потім Івась.</stage>
            <sp who="#don_lope">
              <speaker>Дон Лопе</speaker>
              <p>А де ж ваш син? Адже ж він також вояк. Я його не лишу.</p>
            </sp>
            <sp who="#krespo">
              <speaker>Креспо</speaker>
              <p>Пане генерале. За нарушення пошани для свого капітана він засуджений на кару і повинен її відбути, хоча він і толкується, що кинувся на свого зверхника в обороні честі своєї сестри.</p>
            </sp>
            <sp who="#don_lope">
              <speaker>Дон Лопе</speaker>
              <p>Ну, ну, Креспо! Досить уже тих кар! Випустіть свого сина!</p>
            </sp>
            <sp who="#krespo">
              <speaker>Креспо</speaker>
              <p>Га, воля ваша. Ось він і є.</p>
            </sp>
            <stage>Івась входить і стає в військовій позиції перед генералом.</stage>
            <sp who="#ivas">
              <speaker>Івась</speaker>
              <p>Пане генерале! Прийміть мою найщирішу подяку! Тепер буду невідлучно вашим слугою.</p>
            </sp>
            <sp who="#rebolledo">
              <speaker>Реболледо</speaker>
              <p>А я віднині зарікаюся співати.</p>
            </sp>
            <sp who="#chispa">
              <speaker>Чіспа</speaker>
              <p>Я ні! Адже співання звільнило мене від того проклятого струменту.</p>
            </sp>
            <stage>Заслона спадає.</stage>
            <stage>Кінець.</stage>
          </div>
        </div>
      </div>
    </body>
  </text>
</TEI>
