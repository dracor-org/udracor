<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xml:lang="ukr" xml:id="u000030">
  <teiHeader>
    <fileDesc>
      <titleStmt>
        <title type="main">Рябина (ред. 1886 р.)</title>
        <title type="sub">Комедія з життя підгірського народу в 3 діях</title>
        <author>
          <persName>
            <forename>Iван</forename>
            <forename type="patronym">Якович</forename>
            <surname>Франко</surname>
          </persName>
          <persName xml:lang="eng">
            <forename>Ivan</forename>
            <surname>Franko</surname>
          </persName>
          <idno type="wikidata">Q332462</idno>
        </author>
      </titleStmt>
      <publicationStmt>
        <publisher xml:id="dracor">DraCor</publisher>
        <idno type="URL">https://dracor.org</idno>
        <availability>
          <licence>
            <ab>CC0 1.0</ab>
            <ref target="https://creativecommons.org/publicdomain/zero/1.0/">Licence</ref>
          </licence>
        </availability>
      </publicationStmt>
      <sourceDesc>
        <bibl type="digitalSource">
          <name>Енциклопедія життя і творчості Івана Франка</name>
          <idno type="URL">https://www.i-franko.name/uk/Dramas/Rjabyna1886.html</idno>
          <availability status="free">
            <p>In the public domain.</p>
          </availability>
          <bibl type="originalSource">
            <title>Франко І.Я. Зібрання творів у 50-и томах. – К.: Наукова думка, 1979 р., т. 23, с.
              77 – 113.</title>
          </bibl>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person sex="MALE" xml:id="rjabyna">
            <persName>Рябина</persName>
          </person>
          <person sex="MALE" xml:id="perun">
            <persName>Перун</persName>
          </person>
          <person sex="MALE" xml:id="kazydoroha">
            <persName>Казидорога</persName>
          </person>
          <person sex="FEMALE" xml:id="feska">
            <persName>Феська</persName>
          </person>
          <person sex="MALE" xml:id="bovt">
            <persName>Бовт</persName>
          </person>
          <person sex="MALE" xml:id="komisar">
            <persName>Комісар</persName>
          </person>
          <person sex="FEMALE" xml:id="matrona">
            <persName>Матрона</persName>
          </person>
          <personGrp sex="FEMALE" xml:id="baby">
            <name>Баби</name>
          </personGrp>
          <personGrp sex="UNKNOWN" xml:id="mnohi_choloviky">
            <name>Многі чоловіки</name>
          </personGrp>
          <personGrp sex="UNKNOWN" xml:id="khor_ditej">
            <name>Хор дітей</name>
          </personGrp>
          <person sex="MALE" xml:id="tretij">
            <persName>Третій</persName>
          </person>
          <personGrp sex="UNKNOWN" xml:id="hurt_ditej">
            <name>Гурт дітей</name>
          </personGrp>
          <personGrp sex="UNKNOWN" xml:id="ljudy">
            <name>Люди</name>
          </personGrp>
          <personGrp sex="UNKNOWN" xml:id="choloviky">
            <name>Чоловіки</name>
          </personGrp>
          <personGrp sex="UNKNOWN" xml:id="hromada">
            <name>Громада</name>
          </personGrp>
          <personGrp sex="UNKNOWN" xml:id="khor">
            <name>Хор</name>
          </personGrp>
          <person sex="MALE" xml:id="druhyj_cholovik">
            <persName>Другий чоловік</persName>
          </person>
          <person sex="MALE" xml:id="tretij_cholovik">
            <persName>Третій чоловік</persName>
          </person>
          <person sex="MALE" xml:id="chetvertyj">
            <persName>Четвертий</persName>
          </person>
          <person sex="MALE" xml:id="odyn_cholovik">
            <persName>Один чоловік</persName>
          </person>
        </listPerson>
      </particDesc>
    </profileDesc>
  </teiHeader>
  <standOff>
    <listEvent>
      <event type="written" when="1886">
        <desc/>
      </event>
    </listEvent>
    <listRelation>
      <relation name="wikidata" active="https://dracor.org/entity/u000030"
        passive="http://www.wikidata.org/entity/Q136190720"/>
    </listRelation>
  </standOff>
  <text>
    <front>
      <castList>
        <head>Особи</head>
        <castItem>Кирило Рябина, начальник громадський.</castItem>
        <castItem>Матрона, його жінка.</castItem>
        <castItem>Клим Казидорога, старий чоловік, сусід Рябини.</castItem>
        <castItem>Феська, його друга жінка, літ 20.</castItem>
        <castItem>Гнат Бовт, старий селянин.</castItem>
        <castItem>Семен Перун, писар громадський.</castItem>
        <castItem>Комісар від староства.</castItem>
        <castItem>Чоловіки, жінки, дівчата, діти.</castItem>
      </castList>
    </front>
    <body>
      <stage>Діється в наших часах в однім підгірськім селі.</stage>
      <div type="act">
        <head>Дія перша</head>
        <stage>Цвинтар перед церквою. В глибині сцени церква, праворуч дзвіниця. Насередині грубе
          рябинове дерево. Люди в недільних строях тільки що повиходили з церкви і стоять купками на
          цвинтарі, гуторячи. З церкви раз у раз виходять нові люди. На самім переді Семен Перун,
          громадський писар, з-міщанська вбраний чоловік літ коло 30, з вусом, по-вояцьки
          підкрученим, переглядає проходячих повз нього сільських дівчат. До нього підходить Гнат
          Бовт і кланяється.</stage>
        <div type="scene">
          <head>Ява перша</head>
          <sp who="#bovt">
            <speaker>Гнат Бовт</speaker>
            <p>Слава Ісусу Христу, пане писарю!</p>
          </sp>
          <sp who="#perun">
            <speaker>Семен Перун</speaker>
            <stage>(озирнувсь, строго).</stage>
            <p>Слава навіки! А що там такого?</p>
          </sp>
          <sp who="#bovt">
            <speaker>Бовт</speaker>
            <p>Та, хвалити бога, нічого такого. От деньок дав бог гарний, житце через тиждень дійде,
              коби-то позбирати щасливо!</p>
          </sp>
          <stage>Перун відвернувсь і мовчить.</stage>
          <p>А я вас, пане писарю, хотів щось запитатися.</p>
          <sp who="#perun">
            <speaker>Перун</speaker>
            <p>Ну що? І чому б відразу не запитати, тілько колесити? І деньок, і житце, і бог зна
              що! Так і видно відразу, що бовт, аби бовтати!</p>
          </sp>
          <sp who="#bovt">
            <speaker>Бовт</speaker>
            <stage>(кланяється).</stage>
            <p>Та не гнівайтесь, будьте ласкаві, пане писарю. Чоловік, вибачте, старий, то привик
              старими дорогами ходити, а тепер молоді, то просто ріжуть, як той казав, поперед
              батька в пекло. Ну, та я хотів запитати вас… Ви були вчора в місті?</p>
          </sp>
          <sp who="#perun">
            <speaker>Перун</speaker>
            <p>Був, або що?</p>
          </sp>
          <sp who="#bovt">
            <speaker>Бовт</speaker>
            <p>І на тім суді були?</p>
          </sp>
          <sp who="#perun">
            <speaker>Перун</speaker>
            <p>На якім суді?</p>
          </sp>
          <sp who="#bovt">
            <speaker>Бовт</speaker>
            <p>А на тім, що от пан начальник з Казидорогою судилися.</p>
          </sp>
          <sp who="#perun">
            <speaker>Перун</speaker>
            <p>Був і на суді.</p>
          </sp>
          <sp who="#bovt">
            <speaker>Бовт</speaker>
            <p>Ну, то добре. То ви будете мені могли правду сказати, як то там було. Чи то правда,
              що начальникові присудили те поле, що було в праві?</p>
          </sp>
          <sp who="#perun">
            <speaker>Перун</speaker>
            <p>А певно, що присудили. Він уживає цілий рік, ну, то й виграв провізорію, то чого ж
              іще більше треба?</p>
          </sp>
          <sp who="#bovt">
            <speaker>Бовт</speaker>
            <p>Гм, та то ніби правда, що більше нічого не треба. Уживає, виграв провізорію та й
              годі. А не було там о тім мови, яким способом пан начальник посідає тото поле?</p>
          </sp>
          <sp who="#perun">
            <speaker>Перун</speaker>
            <p>А що то кого обходить?</p>
          </sp>
          <sp who="#bovt">
            <speaker>Бовт</speaker>
            <p>Гм, та то певно! Що то кого обходить, що в живі очі видер, зрабував! То нікого не
              обходить. Досить, що цілий рік посідає.</p>
          </sp>
          <sp who="#perun">
            <speaker>Перун</speaker>
            <p>А ти, старий дурню, що се таке говориш? Кому видер, кому зрабував? А чи знаєш ти, що
              тебе за такі слова до Іванової хати запруть? Ну, говори, говори, кому видер?</p>
          </sp>
          <sp who="#bovt">
            <speaker>Бовт</speaker>
            <p>Та кому ж би, як не Казидорозі. Як його перша жінка вмерла, а Рябинова була сестра по
              другім вітці, то Рябина відобрав у нього те поле, ніби то його сестри було. А то була
              тої сестри вітцівщина, та й ту небіжка, вмираючи, при свідках свому чоловікові
              лишила.</p>
          </sp>
          <sp who="#perun">
            <speaker>Перун</speaker>
            <p>Ади, як він то виложив! Хто би то гадав, що Бовт та може бути таким адвокатом! А
              скажіть-но мені, пане коморніку, що вам Казидорога заплатив, що ви за ним торби
              носите? Га?</p>
          </sp>
          <sp who="#bovt">
            <speaker>Бовт</speaker>
            <p>Та я за ніким торби не ношу, але що правда, то правда. Я тілько за правду стою.</p>
          </sp>
          <sp who="#perun">
            <speaker>Перун</speaker>
            <p>Ну, то дурень же ти, хоч старий! От де вибрався за правду стояти! Було йти там на суд
              та свідчити за своїм Казидорогою.</p>
          </sp>
          <sp who="#bovt">
            <speaker>Бовт</speaker>
            <p>Та я ходити ходив, але мене туди не пустили. Кажуть, коли вас не кликано, то видно,
              що не треба.</p>
          </sp>
          <sp who="#perun">
            <speaker>Перун</speaker>
            <p>Ну, то чого ж від мене хочеш?</p>
          </sp>
          <sp who="#bovt">
            <speaker>Бовт</speaker>
            <p>Та нічого, я тілько хотів рехтельно довідатися, як тота справа стоїть. Бо то, видите,
              ви, може, того й не знаєте, бо ви чужосільний. Казидорога мені давній товариш. Разом
              ми і на Поділля ходили в тісні роки, і ліпотентами громадськими разом були, до самого
              губернатора до Львова ходили. Ну, а тепер господь судив так, що він зятем моїм
              зробився, доньку мою взяв за себе.</p>
          </sp>
          <sp who="#perun">
            <speaker>Перун</speaker>
            <p>Що? Як? То то Казидороги жінка – то ваша донька?</p>
          </sp>
          <sp who="#bovt">
            <speaker>Бовт</speaker>
            <p>А так, пане писарю, від другої вже жінки. Два сини були, та оба ще в прусській війні
              погибли. Тілько всьої родини мені лишилося, що вона. А тут чую нині – господи, а се що
              таке?</p>
          </sp>
        </div>
        <div type="scene">
          <head>Ява друга</head>
          <stage>Під час тої розмови людей назбиралося ще більше, гомін на цвинтарі. Вкінці виходить
            з церкви Казидорога, за ним його жінка Феська, Матрона Рябиниха і ще деякі жінки.
            Казидорога зупиняється в притворі церковнім, приставляє до стіни драбину і знімає з
            високого кілка величезне залізне путо з колодкою, злазить вниз і йде, побрязкуючи путом,
            на середину сцени.</stage>
          <sp who="#odyn_cholovik">
            <speaker>Один чоловік</speaker>
            <p>Куме Климе, а вам що такого приплило?</p>
          </sp>
          <sp who="#druhyj_cholovik">
            <speaker>Другий</speaker>
            <p>Що то, цюпасом кого поведете?</p>
          </sp>
          <sp who="#tretij">
            <speaker>Третій</speaker>
            <p>Ци, може, злодія якого зловили та кувати хочете?</p>
          </sp>
          <sp who="#kazydoroha">
            <speaker>Казидорога</speaker>
            <p>Так, панове громадо, злодія! Злодія хочу публічно закувати! Злодія, що мені жити не
              дає, що мене з світа згонить, що на нього не можу права ніякого знайти! Ось той
              злодій!</p>
            <stage>(Обкручує путом рябинове дерево і замикає путо на колодку.)</stage>
          </sp>
          <sp who="#odyn_cholovik">
            <speaker>Один чоловік</speaker>
            <p>Тю на тебе, куме, а ти що робиш?</p>
          </sp>
          <sp who="#druhyj_cholovik">
            <speaker>Другий чоловік</speaker>
            <p>Чи з глузду зсунувся на старість?</p>
          </sp>
          <sp who="#tretij_cholovik">
            <speaker>Третій чоловік</speaker>
            <p>І що тобі святе дерево вчинило?</p>
          </sp>
          <sp who="#kazydoroha">
            <speaker>Казидорога</speaker>
            <p>Дерево? Хто казав, що дерево? Не дерево, панове громада, а отсей (показує на дерево)
              рябина!</p>
          </sp>
        </div>
        <div type="scene">
          <head>Ява третя</head>
          <stage>Ті самі і Рябина виходить з церкви і наближається.</stage>
          <sp who="#rjabyna">
            <speaker>Рябина</speaker>
            <p>Що тут за гармидер такий? Хто тут моє ім’я виволує?</p>
          </sp>
          <stage>Люди розступаються. Рябина побачив обкручене путом дерево і стає
            здивований.</stage>
          <p>А се що таке? Хто се зробив?</p>
          <sp who="#kazydoroha">
            <speaker>Казидорога</speaker>
            <p>Я, пане начальнику.</p>
          </sp>
          <sp who="#rjabyna">
            <speaker>Рябина</speaker>
            <p>А то що має значити? Чи ти, старий, одурів, чи з розуму сплив? Та за що дерево
              путаєш?</p>
          </sp>
          <sp who="#kazydoroha">
            <speaker>Казидорога</speaker>
            <p>Бо причину маю. Хочу злодія на суд громадський позивати.</p>
          </sp>
          <sp who="#rjabyna">
            <speaker>Рябина</speaker>
            <p>Злодія? Якого? Що в тебе дерево вкрало?</p>
          </sp>
          <sp who="#kazydoroha">
            <speaker>Казидорога</speaker>
            <p>Зараз, пане начальнику, зараз усе покажеться. (Стає на могилці.) Панове радні, панове
              урядники і ви всі, панове громадо! Чи ласка ваша мою річ вислухати?</p>
          </sp>
          <sp who="#odyn_cholovik #rjabyna #druhyj_cholovik #tretij_cholovik">
            <speaker>Всі</speaker>
            <p>Говоріть, говоріть!</p>
          </sp>
          <sp who="#kazydoroha">
            <speaker>Казидорога</speaker>
            <p>Позиваю перед ваш громадський суд отсього рябину (показує на дерево) за мою тяжку
              кривду, за очевидний рабунок мого поля, за потоптання моєї честі, за зневаження моєї
              старості, мого сивого волосся! Розсудіть нас, панове громадо, бо як не розсудите, то,
              бігме, не знаю, що з нами буде!</p>
          </sp>
          <sp who="#perun">
            <speaker>Перун</speaker>
            <stage>(під час тої мови підійшов до Рябини).</stage>
            <p>Пане начальнику, та то він против вас громаду бунтує…</p>
          </sp>
          <sp who="#rjabyna">
            <speaker>Рябина</speaker>
            <p>Що? Против мене?</p>
          </sp>
          <sp who="#perun">
            <speaker>Перун</speaker>
            <p>Авжеж! Хіба не чуєте: і про поле згадує, і про честь? Здурів старий!</p>
          </sp>
          <sp who="#rjabyna">
            <speaker>Рябина</speaker>
            <p>Е, най собі дурень говорить! Що він мені зробить!</p>
          </sp>
          <sp who="#kazydoroha">
            <speaker>Казидорога</speaker>
            <p>Зачалося моє нещастє з того поля, що моя перша небіжка на мене записала. На то свідки
              є. Ага, скоро тілько ми її поховали, а той людоїд (показує на дерево) до мене: «Віддай
              поле! То моєї сестри!» А вона йому така й сестра, що її батько, повдовівши, з його
              матір’ю оженився, їй вже тоді десять літ було. А тото поле – то її вітцівщина. Кажу я
              до нього, як до доброго: «Куме, бійся бога, яке ти маєш право до того поля?» А він до
              мене: «Ти не питай, яке я маю право, але ти сам ніякого не маєш, а ми з вітчимом його
              десять літ обробляли». – «Але мені, – кажу, – небіжка записала, як свою вітцівщину». –
              «Покажи письмо!» – каже він мені. – «Та без письма записала, при свідках, при людях».
              – «Дурний ти з своїми свідками, – каже він, – а був при тім нотар?» – «Не було», –
              кажу. – «Ну, коли не було, то віддай же поле без біди, без клопоту». Ну, що йому,
              ненажері, було казати? Плюнув я та й пішов. Гадаю собі: «Наверни тебе, мати божа, на
              суху вербу, щоби-с з нею гризся, а не на мене, старого!» Ага, дивлюся я на другий
              день, а мій Рябина оре моє поле. Виходжу до нього: «Що, куме, робиш?» – «Що видиш», –
              каже. «А бога не боїшся?» – «Якби-м, – каже, – бога боявся, то би-м до церкви не
              ходив». – «А сумліннє, – кажу, – маєш?» – «Маю», – каже. «Ні, – кажу, – не маєш, бо
              якби-с мав, то би-с мене, старого, немічного, так не кривдив!» – «Отже ж я тобі
              покажу, що маю», – каже він та й за тим словом як заїде мене межи очі кулаком, аж я
              пам’яті лишився.</p>
          </sp>
          <sp who="#rjabyna">
            <speaker>Рябина</speaker>
            <p>Ти брешеш, стара собако, бо ти перший по моїх волах ударив!</p>
          </sp>
          <sp who="#kazydoroha">
            <speaker>Казидорога</speaker>
            <p>То ви, пане начальнику, щось говорите? Та я не про вас, а про сього окаянника,
              злодюгу та хапугу, о! (Показує на дерево.) А ви у нас, славити господа, чесний чоловік
              і начальник громадський! Чи я так кажу, панове громадо?</p>
          </sp>
          <sp who="#hromada">
            <speaker>Громада</speaker>
            <p>Гм-гм! Ну, говоріть дальше, говоріть!</p>
          </sp>
          <sp who="#kazydoroha">
            <speaker>Казидорога</speaker>
            <p>Як кинулися на мене він і його слуги, як почали мене бити, то я три місяці з хати не
              міг вийти. А він тим часом поле виорав і засіяв, луку скосив і забрав сіно, на облозі
              коні пас – ну, вживав та й годі. А я, старий, тим часом стогнав у хаті – що я мав йому
              казати? Видужав я, треба було для дому помочі шукати. Оженився, та й тим часом цілого
              півроку минуло. Тепер я до поля, а він каже: «І не підступай, моє!» Я зігнав його
              слугу з кіньми, повикидав його тички, а він на мене провізорію. Засвідчився своїми
              нахлібниками і виграв. Що мені, бідному, робити? Вдався я в процес. Не так мені о те
              поле йде, як о мою правду. Бо як чоловік бачить, що так правду під ноги топчуть, то й
              жити на світі не хочеться. Пішла моя справа по судах, а він узяв та й підкупив мого
              адвоката, і я програв.</p>
          </sp>
          <sp who="#rjabyna">
            <speaker>Рябина</speaker>
            <p>А ти, старий дурню, відки знаєш, що підкупив? Хто тобі се казав?</p>
          </sp>
          <sp who="#kazydoroha">
            <speaker>Казидорога</speaker>
            <p>Та я не про вас, пане начальнику, хорони господи! Таже ми всі знаємо, що ви у нас
              нікого не підкупуєте! Правда, панове громада?</p>
          </sp>
          <sp who="#hromada">
            <speaker>Громада</speaker>
            <p>Гм-гм! Ну, говоріть дальше!</p>
          </sp>
          <sp who="#kazydoroha">
            <speaker>Казидорога</speaker>
            <p>Вийшли ми вчора з суду, став я коло воза та й плачу. А він приходить та й каже: «А
              що, треба ти було того? От маєш!» – «Ех, – гадаю собі, – господь би тебе побив, вороже
              темний! То ти не досить, що мене обдер, як ту липку, і поле забрав, ще й кошти платити
              мушу, і все безневинно, а тепер ще смієшся?» Як відвину отсю руку, як не ценькну його
              в папушу, аж кров’ю заслинився. «Так ти, – каже, – б’єш?» – «А ти думав, що як?» –
              кажу я. «Ну, чекай же, – каже він, – покажу я тобі не такої!» Сів на віз та й
              поїхав.</p>
          </sp>
          <sp who="#perun">
            <speaker>Перун</speaker>
            <stage>(до Рябини).</stage>
            <p>Пане начальнику, та се він усе про вас!</p>
          </sp>
          <sp who="#rjabyna">
            <speaker>Рябина</speaker>
            <p>Ну, та що? Нехай каже. Хіба я боюся! Досі все правда.</p>
          </sp>
          <sp who="#perun">
            <speaker>Перун</speaker>
            <p>Але як дальше також правду розкаже? Про вчорашнє?</p>
          </sp>
          <sp who="#rjabyna">
            <speaker>Рябина</speaker>
            <p>Про яке вчорашнє? Про те? Агій, чень же ще не вдурів.</p>
          </sp>
          <sp who="#perun">
            <speaker>Перун</speaker>
            <p>Ей, пане начальнику, біда буде! Я би вам радив, перервіть ви його мову, розженіть
              людей.</p>
          </sp>
          <sp who="#kazydoroha">
            <speaker>Казидорога</speaker>
            <p>Ледве я додому приїхав, аж тут десятники вже на мене чекають. Взяли мене та й повели
              до коршми. Приходжу, а отсей окаянник (показує на дерево) сидить за столом, а круг
              нього ціла банда п’яних. «Зв’яжіть його!» – крикнув він. Я не боронюся, бо виджу, що
              їх сила. «Вліпіть йому на початок!» – командирує. Положили мене, дияволи, таки на
              поміст, як зачали бити, як зачали бити – вже я думав, що дух з мене виб’ють. Далі він
              сказав: «Досить! А тепер, пане писарю, напишіть йому на шкірі квит, щоби знав, кілько
              дістав, і щоби мав чорне на білім, бо, може, знов схоче процесуватися». Писар п’яний
              був, скочив, схопив гачок зелізний від кухні та як не шкрябоне мене по голім тілі, аж
              я звився з болю. Ба, та ще не кінець на тім. «Ну, – каже сей окаянник, – а тепер я ще
              припечатаю!». Та й взяв громадську печать, розпік на огні та й трах! Аж м’ясо
              зашкварчало! Тоді мене, зв’язаного, до жидівського хліва.</p>
          </sp>
          <sp who="#matrona">
            <speaker>Матрона</speaker>
            <stage>(виступає наперед).</stage>
            <p>Куме Казидорого, що се ти говориш?</p>
          </sp>
          <sp who="#kazydoroha">
            <speaker>Казидорога</speaker>
            <p>Святу правду.</p>
          </sp>
          <sp who="#matrona">
            <speaker>Матрона</speaker>
            <p>І против кого?</p>
          </sp>
          <sp who="#kazydoroha">
            <speaker>Казидорога</speaker>
            <p>Проти отсього злодія, дводушника та нелюда, против рябини!</p>
            <stage>(Показує на дерево.)</stage>
          </sp>
          <sp who="#matrona">
            <speaker>Матрона</speaker>
            <stage>(прискакує до свого чоловіка).</stage>
            <p>А ти, Кирило, чуєш, що він говорить?</p>
          </sp>
          <sp who="#rjabyna">
            <speaker>Рябина</speaker>
            <p>Чую, не позакладало.</p>
          </sp>
          <sp who="#matrona">
            <speaker>Матрона</speaker>
            <p>І знаєш, против кого він се говорить?</p>
          </sp>
          <sp who="#rjabyna">
            <speaker>Рябина</speaker>
            <p>А мені що до того? Най говорить, против кого хоче, аби лиш не против мене.</p>
          </sp>
          <sp who="#matrona">
            <speaker>Матрона</speaker>
            <p>Не против тебе? Та невже ж ти не розумієш, що се все до тебе пито?</p>
          </sp>
          <sp who="#rjabyna">
            <speaker>Рябина</speaker>
            <p>Він же сам казав, що ні.</p>
          </sp>
          <sp who="#matrona">
            <speaker>Матрона</speaker>
            <p>Чоловіче, та як то правда, що ти так збиткувався над таким старим чоловіком, та ще й
              кумом, то я тобі не то печать, а й очі повипікаю! Я не хочу, щоби мене і моїх дітей
              люди публічно виволували та проклинали! Зараз ми кажи, правда то, що він казав?</p>
          </sp>
          <sp who="#perun">
            <speaker>Перун</speaker>
            <stage>(бере Рябину за ліве рам’я).</stage>
            <p>Ні, кумо начальничке, неправда! Бреше старий! Перепився та з розуму з’їхав, а тепер
              сухі дуби плете.</p>
          </sp>
          <sp who="#kazydoroha">
            <speaker>Казидорога</speaker>
            <p>Сам ти брешеш, шушвальку мерзенний! Сам з круга спився!</p>
          </sp>
          <sp who="#perun">
            <speaker>Перун</speaker>
            <stage>(підступає).</stage>
            <p>Що? Що? Що ти кажеш? Мабуть, не знаєш ще моєї руки? Хочеш?</p>
          </sp>
          <sp who="#kazydoroha">
            <speaker>Казидорога</speaker>
            <p>Люди добрі, гляньте ви на те опудало! Доки ви ще дасте такому поганцеві над собою
              орудувати?</p>
          </sp>
          <sp who="#perun">
            <speaker>Перун</speaker>
            <p>От я тобі покажу поганця!</p>
            <stage>(Замахується.)</stage>
            <p>Бовт і другі люди хапають його за руки.</p>
          </sp>
          <sp who="#bovt">
            <speaker>Бовт</speaker>
            <p>Гов, заволоко! Тут святе місце, знаєш?</p>
          </sp>
          <sp who="#hromada">
            <speaker>Громада</speaker>
            <p>Зась, набік! Коли суд, то суд! Судімо справу! Судімо справу!</p>
          </sp>
          <sp who="#perun">
            <speaker>Перун</speaker>
            <stage>(вириваючись).</stage>
            <p>Та чого ви ревете, баранячі голови? Та яке у вас право судити? Свині йдіть завертати
              – то ваше право!</p>
          </sp>
          <sp who="#bovt">
            <speaker>Бовт</speaker>
            <p>Ага, то тілько ви маєте право нас зі шкіри дерти, над людьми збиткуватися? Ні, годі
              вже вам! Понині стало.</p>
          </sp>
          <sp who="#druhyj_cholovik">
            <speaker>Другий чоловік</speaker>
            <p>Податки позакрадали, а тепер другий раз збирають.</p>
          </sp>
          <sp who="#tretij_cholovik">
            <speaker>Третій чоловік</speaker>
            <p>Три роки школу ставили, та й досі ні школи, ні грошей, ні дерева!</p>
          </sp>
          <sp who="#chetvertyj">
            <speaker>Четвертий</speaker>
            <p>Громадськими плотами в печі топлять, а ти, громадо, городи!</p>
          </sp>
          <sp who="#odyn_cholovik #druhyj_cholovik #tretij_cholovik #chetvertyj #hromada">
            <speaker>Всі гуртом</speaker>
            <p>Ні, годі вам над нами збиткуватися, годі нашу кров ссати!</p>
          </sp>
          <sp who="#matrona">
            <speaker>Матрона</speaker>
            <stage>(до Рябини).</stage>
            <p>Скажи, скажи, чи то правда, що кум на тебе говорив? Зараз скажи! Сам скажи, я хочу
              твоє слово почути.</p>
          </sp>
          <sp who="#rjabyna">
            <speaker>Рябина</speaker>
            <p>Та коли я його печатав, то най покаже тоту печать!</p>
          </sp>
          <sp who="#kazydoroha">
            <speaker>Казидорога</speaker>
            <p>А не діждеш ти, куме, щоб я на свою стару голову ще й прилюдний сором брав!</p>
          </sp>
          <sp who="#perun">
            <speaker>Перун</speaker>
            <p>Видите, люди, видите? Сам себе видає, що бреше! Не хоче показати!</p>
          </sp>
          <sp who="#feska">
            <speaker>Феська</speaker>
            <p>Ах ти, підбрехачу! Ах ти, гольтіпако! Та почекай же ти, навчу я тебе, як мому
              чоловікові брехню завдавати!</p>
          </sp>
          <sp who="#perun">
            <speaker>Перун</speaker>
            <stage>(торгає її за рукав, стиха).</stage>
            <p>Молодице, не дурій!</p>
          </sp>
          <sp who="#feska">
            <speaker>Феська</speaker>
            <p>Сам ти дурій та по стінах дерись! Люди добрі, послухайте ще й мене! Мій чоловік ще не
              все розказав. Як його повели, я сама лишилася в хаті, перелякана до смерті, а далі як
              заплачу. Сиджу та так плачу, аж заходжуся. В печі вигоріло, лиш каганець мигкотить. Що
              мені, бідній сироті, робити? Аж тут чую – гуп, гуп попід вікнами. Входять вони, оті
              два дводушники, писар і війт. Я аж пополотніла. Питаюся їх, де мій чоловік, а вони
              сміються. Виджу я, п’яні-п’янезні, як ніч. Ой лишенько моє! Далі отсей старий
              безвстидник (показує на Рябину)…</p>
          </sp>
          <sp who="#perun">
            <speaker>Перун</speaker>
            <stage>(прискакує ззаду і затулює їй рот).</stage>
            <p>Пане начальнику! Чуєте, вона образила вашу честь! Зараз кажіть взяти її під
              арешт!</p>
          </sp>
          <sp who="#rjabyna">
            <speaker>Рябина</speaker>
            <p>Гей, присяжні, під арешт її! Беріть, в’яжіть! Не слухайте, що вона говорить! Ще нині
              по жандармів пішлю, ураз із її чоловіком скувати кажу і скованих до міста відішлю!
              Овва, а то що таке! Що ви собі гадаєте, люди, га? Бунтувати задумали? Хто вам голова?
              Хто вам начальник? Кого маєте слухати?</p>
          </sp>
          <sp who="#feska">
            <speaker>Феська</speaker>
            <stage>(пручається в руках Перуна).</stage>
            <p>Пусти, поганче, пусти, бо очі видеру!</p>
          </sp>
          <sp who="#perun">
            <speaker>Перун</speaker>
            <p>Присяжні! Чули, який наказ був? Беріть її!</p>
          </sp>
          <sp who="#kazydoroha">
            <speaker>Казидорога</speaker>
            <stage>(вхопив Перуна за плече і шпурнув набік).</stage>
            <p>Проч! Се моя жінка! Се тобі не вчора!</p>
          </sp>
          <sp who="#matrona">
            <speaker>Матрона</speaker>
            <stage>(до Рябини).</stage>
            <p>Овва! А ти чого розвередився та розприндився? Побоявся, що правда наверх вийде? Ні
              вже, годі тепер встидатися, вчора було встидатися! От який ти в мене чоловік! От яка
              твоя віра! Тьфу! Говоріть, кумо, говоріть дальше!</p>
          </sp>
          <sp who="#feska">
            <speaker>Феська</speaker>
            <p>Почав він, люди добрі, підступати до мене, налазити чимраз ближче, та все мені своїм
              п’яним язиком таке лепече, що й вимовити встидно! Я не много думала, як відвину руку,
              як не трахну поза уха!</p>
          </sp>
          <sp who="#baby">
            <speaker>Баби</speaker>
            <p>Отак йому, отак йому треба! Най не лізе в чужий горох!</p>
          </sp>
          <sp who="#choloviky">
            <speaker>Чоловіки</speaker>
            <p>А, ладно! От начальник! От порадник наш! Гарно, славно!</p>
          </sp>
          <sp who="#matrona">
            <speaker>Матрона</speaker>
            <p>Чоловіче! Та ти мені не маєш чого й додому приходити. Що є горшків, і мисок, і
              череп’я в хаті, то все на твоїй голові порозбиваю. От до чого ти довійтувався. А я
              казала та говорила: «Сиди, Кирило, в хаті, не рипайся! Не пхай, Кирило, в громаду
              рило!» Ні не послухав! Маєш тепер честь, маєш і повагу між людьми!</p>
          </sp>
          <sp who="#feska">
            <speaker>Феська</speaker>
            <p>Як той спіймав облизня, тоді писар до мене, хотів схопити мене півперек. Але я, на
              щастя, запопала в руку маглівницю, як го не заїду по тім’ю, аж присів. «А, – каже, –
              молодице, то вже не жарт!» А тут дивлюся, а йому по обох висках кров юшить, аж на
              землю капає. Тоді я за хлібом, нажвала, заліпила та й випровадила їх з гонором. А про
              чоловіка нічого й сказати не хотіли. Аж десятник зайшов та сказав, що його мучили і в
              хлів заперли, то я таки поночі побігла та випустила. А що, пане писарю, може, скажеш,
              що й се неправда?</p>
          </sp>
          <sp who="#perun">
            <speaker>Перун</speaker>
            <p>Та брешеш ти, молодице! Снилося тобі! Я тебе й не бачив, а про твою хату не знаю, де
              вона й стоїть!</p>
          </sp>
          <sp who="#feska">
            <speaker>Феська</speaker>
            <stage>(хапає його за волосся).</stage>
            <p>Брешу? А покажи-но тім’я! Покажи, там ще мусить бути мій вчорашній хліб наліплений!
              (Віддирає хліб і показує людям.) Нате, люди добрі! От вам знак! Видите, закровавлений
              хліб, той сам, що я вчора наліпила! А що, брешу?</p>
          </sp>
          <sp who="#matrona">
            <speaker>Матрона</speaker>
            <p>Господи милостивий! Побила мене гірка година та нещаслива з тим війтівством. І що
              би-то п’яниці та темному-недрукованому до того братися? Залізе до коршми та й
              заливається. А отой деришкіра віссався в нього, як кліщ в ягня, та й повертає туманом,
              куди хоче! І що вже мені робити, й сама не знаю! Дванадцять кар уже заплатили, три
              корови продали, а що карних післанців нагодувалися за тих сім літ, то й не злічити!
              Люди добрі, громадо гідна-поважна! Змилуйтесь над моєю головою, скиньте ви його раз із
              того війтівства! Виберіть кого іншого! Адже маєте тут й письменних, і розумних!
              Випхніть його з тої ради нещасної, чень, деяк дома припиниться. А вже я дома візьму
              його в свої руки, дам йому себе знати!</p>
            <stage>(Відходить.)</stage>
          </sp>
          <sp who="#bovt">
            <speaker>Бовт</speaker>
            <p>Скинемо, скинемо, кумо начальничко! Годі йому попасати на громадськім хлібі!</p>
          </sp>
          <sp who="#hromada">
            <speaker>Громада.</speaker>
            <p>Годі, годі. Скинемо! Геть його!</p>
          </sp>
          <sp who="#perun">
            <speaker>Перун</speaker>
            <p>Дурні, дурні голови! І чого б я кричав, не знаючи світові ладу? Скинемо, скинемо! А
              того й не питаєте, чи маєте ви право скидати.</p>
          </sp>
          <sp who="#bovt">
            <speaker>Бовт</speaker>
            <p>А хто ж має право? Ти хіба, пуцьвірку?</p>
          </sp>
          <sp who="#perun">
            <speaker>Перун</speaker>
            <p>Та й не ти, дурний саку! Хіба ви його вибирали?</p>
          </sp>
          <sp who="#bovt">
            <speaker>Бовт</speaker>
            <p>А хто ж?</p>
          </sp>
          <sp who="#perun">
            <speaker>Перун</speaker>
            <p>Рада громадська вибирала.</p>
          </sp>
          <sp who="#bovt">
            <speaker>Бовт</speaker>
            <p>І я до ради належу. Ту вся рада є.</p>
          </sp>
          <sp who="#perun">
            <speaker>Перун</speaker>
            <p>Ага, цікаві, куропатву з’їли! А хіба він вам присягав? Ви його на війтівстві
              затверджували? Тілько той має право його скинути, кому він присягав, а вам зась! Руки
              короткі!</p>
          </sp>
          <sp who="#bovt">
            <speaker>Бовт</speaker>
            <p>Овва, нібито ми й туди не трафимо! Староство не за горами!</p>
          </sp>
          <sp who="#perun">
            <speaker>Перун</speaker>
            <p>То-то-то, ідіть до староства, і ми підемо, побачимо, чий там верх буде.</p>
          </sp>
          <sp who="#odyn_cholovik">
            <speaker>Один чоловік</speaker>
            <stage>(до другого).</stage>
            <p>О, то вже певна річ, що там ми справи не виграємо, а ще біди наживемо.</p>
          </sp>
          <sp who="#mnohi_choloviky">
            <speaker>Многі чоловіки</speaker>
            <p>Ні, не підемо до староства! Самі скинемо негідного!</p>
          </sp>
          <sp who="#bovt">
            <speaker>Бовт</speaker>
            <p>Що ж то? А кому він присягав служити, староству чи громаді? А коли він нам зле
              служить, наше добро переводить, людей обдирає, ще й збиткується, то який же він нам
              начальник? Як він держить свою присягу?</p>
          </sp>
          <sp who="#hromada">
            <speaker>Громада</speaker>
            <p>Ні, ні, зламав присягу! Не начальник нам! Скинемо, скинемо!</p>
          </sp>
          <sp who="#perun">
            <speaker>Перун</speaker>
            <stage>(до Рябини стиха, шарпаючи його за руку).</stage>
            <p>Пане начальнику, чого ж ви стали, як у воду опущений? Тілько сміло, відважно
              поставтеся, нічого вам не зроблять! Най-но лишень до староства сунуться, то там такого
              наберуть, що й додому не донесуть і по дорозі не розгублять!</p>
          </sp>
          <sp who="#feska">
            <speaker>Феська</speaker>
            <p>Юдо, Юдо Скаріотський! Під’юджуй!</p>
          </sp>
          <sp who="#rjabyna">
            <speaker>Рябина</speaker>
            <stage>(що стояв досі понурий і мовчазливий).</stage>
            <p>Ні, нічого з того не буде! Ідіть, люди, додому, не робіть дурниць! Що вам нараз
              приплило мене судити? Не маєте ніякої власті надо мною, то й не беріться, бо,
              пам’ятайте, біда буде! А сей чоловік (показує на Казидорогу) коли має від мене чи від
              кого яку кривду, то на то є власть громадська, є староство, є суд, – най доходить
              свого права.</p>
          </sp>
          <sp who="#kazydoroha">
            <speaker>Казидорога</speaker>
            <p>О, знаємо ми ваше право, знаємо! Самі собі права становите і самі з них смієтесь. Ні
              вже, коли на те пішло, то ми свою справу у себе, громадою, й розсудім. Чи гріх, чи
              два, а домашнє діло нехай дома зробиться. Панове громадо, слухайте, що я скажу.</p>
          </sp>
          <sp who="#perun">
            <speaker>Перун</speaker>
            <p>Не слухайте, а розходіться! Ось я вас зараз усіх посписую і ще нині подам до
              староства всіх, хто тут є, що бунт робили!</p>
          </sp>
          <sp who="#hromada">
            <speaker>Громада</speaker>
            <stage>(з криком).</stage>
            <p>Що, ти нас? А не діждеш! Мало ще ти накрався нашої праці, мало напився? Мало
              нациганився, цигане! Нам бунт завдавати! А завдало б тобі Бачинську гору на твої
              в’язи! А дивіть на нього! Ні, не підемо, поки наше наверха не буде! Вон нам отсього
              заволоку з села! Вон, щоб і дух його не пах! Найдемо собі другого!</p>
          </sp>
          <sp who="#perun">
            <speaker>Перун</speaker>
            <stage>(до Рябини).</stage>
            <p>Але ж, пане начальнику, бійтеся бога, держіться якось ліпше! Адже самі знаєте, який
              там лад у нас з паперами і з податками. Ну, як вас направду скинуть…</p>
          </sp>
          <sp who="#rjabyna">
            <speaker>Рябина</speaker>
            <p>Але ж ти казав, що не мають права.</p>
          </sp>
          <sp who="#perun">
            <speaker>Перун</speaker>
            <stage>(шептом).</stage>
            <p>Не слухайте того, мають право, я тілько так їх лякав.</p>
          </sp>
          <sp who="#rjabyna">
            <speaker>Рябина</speaker>
            <p>Та-ак? Гм, а як скинуть, то що буде?</p>
          </sp>
          <sp who="#perun">
            <speaker>Перун</speaker>
            <p>То нас кримінал чекає, розумієте! А властиво поперед всього вас, бо ви за все
              відповідаєте!</p>
          </sp>
          <sp who="#rjabyna">
            <speaker>Рябина</speaker>
            <p>Та-ак? І за то, що ви робили?</p>
          </sp>
          <sp who="#perun">
            <speaker>Перун</speaker>
            <p>Авжеж! Ви хіба й досі того не знаєте? Ви ж знаєте, що я чоловік не присяглий, я
              слуга. А ваша відповідь на всім. То бійтеся бога, держіться!</p>
          </sp>
          <sp who="#kazydoroha">
            <speaker>Казидорога</speaker>
            <p>Панове громадо, поки ви будете судити, вислухайте моє слово. Тут нас пан писар лякає,
              що ми бунт робимо, що ми права не маємо скидати начальника. Нехай і так! І не скидаймо
              його! Нехай він сам зречесь!</p>
          </sp>
          <sp who="#perun">
            <speaker>Перун</speaker>
            <p>Ага, захотів печеного льоду! (До Рябини.) Видите, вже пом’якли! Я то наперед знав: їх
              тілько налякай судом та староством, то зараз пом’якнуть. Тілько ви не подавайтеся!
              Бійтеся бога, держіться!</p>
          </sp>
          <sp who="#kazydoroha">
            <speaker>Казидорога</speaker>
            <p>Кажеш, пане писарю, печеного льоду? Добре, буде тобі й лід печений! Отже, слухайте,
              панове громадо! Коли ваша воля своє домашнє діло дома розсудити, то я би так радив,
              щоби ціла громада наперла на то, щоб Рябина війтівства сам добровільно зрікся, отсього
              писаря нагнав і всякі пошкоди вернув, а потому ще й перепросив тих, кого за свого
              війтівства зневажив.</p>
          </sp>
          <sp who="#rjabyna">
            <speaker>Рябина</speaker>
            <stage>(кидається, мов ужалений).</stage>
            <p>Чи бач, чого собака захотіла! Ні, поки я живий, то того не буде!</p>
          </sp>
          <sp who="#kazydoroha">
            <speaker>Казидорога</speaker>
            <p>А поки того не зробить, панове громадо, дайте слово, що ніхто в цілім селі до нього
              слова не промовить, шапки перед ним не зніме, з ніякою справою перед його суд не піде,
              до його хати ногою не поступить, ні видатися, ні знатися не буде ані з ним, ані з його
              жінкою, ані з його дитиною, ані з його слугою, з ніким. Покажім йому, що громада –
              великий чоловік. Побачимо, кому борше надокучить.</p>
          </sp>
          <sp who="#perun">
            <speaker>Перун</speaker>
            <stage>(до Рябини).</stage>
            <p>Ха-ха-ха! От дурень старий! От чим він видумав лякати! Страхи на ляхи, пане
              начальнику! Плюйте на се! Орендар Мошко вас, певно, не відречеться, а кого припече,
              той, певно, до вас притече!</p>
          </sp>
          <sp who="#kazydoroha">
            <speaker>Казидорога</speaker>
            <p>Ну, що ж, панове, пристаєте на моє слово, чи будете ліпшої ради шукати? Моя рада
              така, що вам за се ніяке староство, ані ніхто не може нічого зробити, ані бунтом сього
              назвати.</p>
          </sp>
          <sp who="#hromada">
            <speaker>Громада</speaker>
            <p>Добре, добре! Пристаємо! Віднині не знаємо його! Най знає нас, най кається, то тоді й
              знов приймемо між себе!</p>
          </sp>
          <sp who="#kazydoroha">
            <speaker>Казидорога</speaker>
            <p>Пане начальнику Рябино, свояче мій, сусідо давній! От я, покривджений від тебе, тяжко
              зневажений, послідній раз відзиваюся до тебе, прошу тебе. (Кланяється.) Май ти бога в
              серці, не слухай сього Юди! Скинь ти з себе оте війтівство, що і тебе, і громаду
              тілько до лиха доводить, – станься знов чоловіком таким, як був, сусідом, приятелем!
              Поєднайся з громадою! Най то все лихо, що було між нами, іде на гори та на ліси, най
              пропадає! Досить ти навійтувався і навислугувався всяким посіпакам, і наплатився кар,
              і нашкодив громаді, і свого власного добра перетратив. Буде з тебе! Схаменися!</p>
          </sp>
          <sp who="#rjabyna">
            <speaker>Рябина</speaker>
            <stage>(твердо).</stage>
            <p>Ну, годі! Щоб я те робив, що вам хочеться? Не діждете! Поміряємось, хто дужчий буде!
              Пане писарю, списуй усіх, хто тут є, ще нині до староства подамо!</p>
          </sp>
          <sp who="#kazydoroha">
            <speaker>Казидорога</speaker>
            <p>Добре, списуй! Але знай, що й громада свого слова додержить. Вже ми якось і перед
              староством станемо. А тепер послухай, що я тобі скажу. Доки ти не покаєшся, війтівства
              не скинешся, сього поганця не проженеш, мого поля не віддаси і людей прилюдно отут не
              перепросиш, доти я з сього твого іменника, з отсього рябини (показує на дерево) пута
              не здойму. Будеш публічно стояти на ганьбу людську, закований, як злодій, що суду
              чекає. Не бійся, путо прив’язане так високо, що хто буде йти дорогою, хто буде їхати,
              кождий побачить! Кождий буде знати, що у нас за старшина громадська!</p>
          </sp>
          <sp who="#rjabyna">
            <speaker>Рябина</speaker>
            <p>Що? Ти би смів таке поруганіє домові божому робити?</p>
          </sp>
          <sp who="#kazydoroha">
            <speaker>Казидорога</speaker>
            <p>То не поруганіє домові божому, а призиваніє грішника до покути!</p>
          </sp>
          <sp who="#rjabyna">
            <speaker>Рябина</speaker>
            <p>Он який ми проповідник вишукався! Зась тобі, порохно старе! Зараз путо знімай!</p>
          </sp>
          <sp who="#kazydoroha">
            <speaker>Казидорога</speaker>
            <p>Скорше мене посічеш, на кусні порубаєш, заким зніму, поки ти не зробиш усього того,
              що громада каже.</p>
          </sp>
          <sp who="#rjabyna">
            <speaker>Рябина</speaker>
            <p>Овва, буду я тебе питати? Вишлю присяжного, щоб дерево стяв.</p>
          </sp>
          <sp who="#hromada">
            <speaker>Громада.</speaker>
            <p>Зась тобі! Святе місце! Ото! Чи бачив хто таке! Руки покорчить!</p>
          </sp>
          <sp who="#rjabyna">
            <speaker>Рябина</speaker>
            <p>Слюсаря вишлю, щоб колодку розбив.</p>
          </sp>
          <sp who="#bovt">
            <speaker>Бовт</speaker>
            <p>Ми б йому голову розбили. Трібуй, чи найдеш такого слюсаря, щоб ішов на цвинтар
              церковну колодку розбивати.</p>
          </sp>
          <sp who="#rjabyna">
            <speaker>Рябина</speaker>
            <p>Люди, не дурійте! Не робіть публіки! Що вам нині сталося? Чи ви німиці понаїдалися,
              чи що? Були спокійні, а тепер по стінах деруться. Слухайте, що я вам скажу!</p>
          </sp>
          <sp who="#bovt">
            <speaker>Бовт</speaker>
            <p>Не слухаймо! Плечима до нього пообертаймося!</p>
          </sp>
          <stage>Всі обертаються до Рябини плечими.</stage>
          <sp who="#perun">
            <speaker>Перун</speaker>
            <stage>(до Рябини).</stage>
            <p>Пане начальнику, лишім ми дурних, най собі дуріють! Ходім геть!</p>
          </sp>
          <sp who="#rjabyna">
            <speaker>Рябина</speaker>
            <stage>(до Казидороги).</stage>
            <p>Куме Климе!</p>
          </sp>
          <sp who="#kazydoroha">
            <speaker>Казидорога</speaker>
            <stage>(до Бовта).</stage>
            <p>Чуєш, свату, жаба кумкає! Мабуть, завтра дощ буде!</p>
          </sp>
          <sp who="#rjabyna">
            <speaker>Рябина</speaker>
            <p>Казидорого! Кажу тобі, зніми путо, поки голова ціла!</p>
          </sp>
          <sp who="#kazydoroha">
            <speaker>Казидорога</speaker>
            <stage>(до Бовта).</stage>
            <p>Свату, ти старший брат! Постав ту братську варту, щоб і справді хто братської колодки
              не розбив та не вкрав. Я перший черги приймаюся.</p>
          </sp>
          <sp who="#feska">
            <speaker>Феська</speaker>
            <p>Я дві черги на себе беру. Вже я йому вивартую так, що в п’ятах постине.</p>
          </sp>
          <sp who="#bovt">
            <speaker>Бовт</speaker>
            <p>І я не відпекусь.</p>
          </sp>
          <sp who="#feska">
            <speaker>Феська</speaker>
            <p>А дітей, кому ближче, дітей присилайте на варту якнайбільше. Приходьте, діти, по
              обіді, ту галаївка буде.</p>
          </sp>
          <sp who="#hurt_ditej">
            <speaker>Гурт дітей</speaker>
            <p>Добре, добре, прийдемо!</p>
          </sp>
          <sp who="#bovt">
            <speaker>Бовт</speaker>
            <p>А тепер додому, обідати пора!</p>
          </sp>
          <stage>Люди мовчки розходяться.</stage>
          <sp who="#perun">
            <speaker>Перун</speaker>
            <p>Ха-ха-ха! Ото найшли чим залякати! Пане начальнику, смійтеся з того пута! Плюйте на
              тоту дурну громаду. Ані гадки не майте!</p>
          </sp>
          <sp who="#rjabyna">
            <speaker>Рябина</speaker>
            <p>Добре тобі плювати, коли ти чужосільний, а ще й жінки не маєш! От би ти попробував з
              моєю вийти на своє!</p>
          </sp>
          <stage>Виходять. Заслона спадає.</stage>
        </div>
      </div>
      <div type="act">
        <head>Дія друга</head>
        <stage>Сцена та сама. Кругом дерева рябини танцюють діти, побравшись за руки, і під проводом
          Феськи співають на нуту «Дай же, боже, добрий час».</stage>
        <div type="scene">
          <head>Ява перша</head>
          <sp who="#khor">
            <speaker>Хор</speaker>
            <l>Отут стоїть рябина,</l>
            <l>Громадськая старшина!</l>
            <l>Ой на-на, ой на-на,</l>
            <l>Громадськая старшина!</l>
          </sp>
          <sp who="#feska">
            <speaker>Феська</speaker>
            <p>Добре тягніть, діти! Пищіть, кричіть, що можете! А прутків собі понабирайте та,
              співаючи, швякайте!</p>
          </sp>
          <stage>Діти розбігаються, вертають назад з пруттям і знов стають довкола.</stage>
          <p>Ну, підтягайте ж за мною!</p>
          <sp who="#khor">
            <speaker>Хор</speaker>
            <l>Ой не єсть то старшина,</l>
            <l>А найстарша скотина!</l>
            <l>Ой на-на, ой на-на,</l>
            <l>А найстарша скотина!</l>
            <l>Ми скотину до хліва:</l>
            <l>Тікай, тікай, пок жива!</l>
            <l>Овва! Овва!</l>
            <l>Тікай, тікай, пок жива!</l>
          </sp>
          <sp who="#feska">
            <speaker>Феська</speaker>
            <p>Ну, добре, діти! А тепер ставайте парами, все по парі, все по парі (уставляє дітей),
              та й ходімо горі селом. А співайте добре! І пруттям січіть, що можете!</p>
          </sp>
          <stage>Діти з Феською на чолі виходять, співаючи «Отут стоїть рябина», за сценою чути
            добру хвилю їх спів. З противного боку входить Перун</stage>
          <sp who="#perun">
            <speaker>Перун</speaker>
            <stage>(сам, оглядається довкола).</stage>
            <p>Ну, сказилося хлопство, зовсім сказилося! Не видав, не чував такого! Агій на ваші
              голови! Через якусь дурницю та й тілько гомону наробити! Тьфу! А ще той дурень не
              війт, став перед ними, як теля перед новими воротами, та й не знає ні бе ні ме. Ну, що
              би то він був робив, якби мене при нім не було? Певно, був би таки на місці скинувся
              війтівства! Гу! Аж страшно подумати, що би тоді сталося зо мною! Просто сказати,
              кримінал та й годі! Я вже то знаю: як скоро така субернація в селі, то зараз і з
              староства комісар, і з ради повітової делегат, а кождому подавай і книжки, і
              протоколи, і касу, і табелю податкову! Тьфу, чорт би їх побрав з такими порядками! А у
              мене там всюди таке, що не дай господи. А вже найбільше з тими податками. Тут вже за
              перший квартал сього року екзекуцію платимо, а ми ще за торічний піврік не заплатили.
              Та воно-то ніби громада гроші зложила, але ми оба з війтом позичили на тоту прокляту
              доставу дерева, щоб воно скипіло! Ну, з доставою провалилися, контракту не додержали,
              кавція з громадських грошей пропадає, а тепер плати екзекуцію. Нібито так значиться,
              що екзекуцію ми платимо, громада ні о чім не знає, але вже то відома річ, що чоловік
              не Йван, вип’є та й поставить. То все при поборі нового податку накинеш одну, другу
              шусточку, ніби то якесь толочне, то спашне тощо, щоби старі діри полатати. Отже, як
              Рябина ще прослужить ті останні два роки, то все може бути добре. З таких обривків
              покриємо то, що виняли з податкових грошей, дерево звеземо, на звозі заробимо, кавція
              наша буде, а властиво моя, в тім уже моя голова. Можна дурному Рябині підсунути
              який-будь квит абощо, буде вірив, що кавція назад звернена до громадських грошей, а у
              мене в кишені п’ятсот ринщаків брязне. Можна буде купити ґрунтець з хатою, а ні, то з
              готовими грішми на яку другу спекуляцію пуститися. Гай-гай! От би життя! Коби лиш той
              дурень тепер не зрікся, бо все чисто в лоб візьме! І якого біса йому боятися тої
              капусти головатої, що тут громадою зветься? Що вони можуть йому зробити? Що говорити
              до нього не будуть! Овва! Велика річ! А отся комедія з тим путом! Та то сміху варто і
              більше нічого. А він аж увесь позеленів. Що то може дурний хлоп! Але чекайте! Коли ви
              гадаєте його отсим путом прикрутити, щоби з війтівства зрікся, то я вам збитка зроблю.
              (Озирається.) Нема нікого, тілько там далеко на улиці якийсь гомін. Чекай же, десь тут
              у мене ніж з протичкою, колись-то я нею добре вмів усяку колодку одімкнути!
              (Спинається горі деревом і пробує протичкою свого ножа відчинити колодку.) Та й
              проклята колодка, така величезна, і діра, здається, велика, а одчинити не можна! Щось
              там запирає всередині, якийсь секрет має! Але чекай, вже я не Перун, коли тебе не
              відімкну. (Знов порається біля колодки.)</p>
            <stage>Тим часом Бовт вихиляється з-за дзвіниці, потиху заходить ззаду і б’є його
              палицею по пальцях.</stage>
          </sp>
          <sp who="#perun">
            <speaker>Перун</speaker>
            <p>Ой-ой-ой! А то що! А сучий же ти син, дідугане проклятий! Трохи пальців не
              вламав!</p>
          </sp>
          <sp who="#bovt">
            <speaker>Бовт</speaker>
            <p>Варуй, бо то свячене!</p>
            <stage>(Відвертається і знов відходить під дзвіницю.)</stage>
          </sp>
          <sp who="#perun">
            <speaker>Перун</speaker>
            <stage>(дуючи на пальці).</stage>
            <p>А щоб тебе чорт, дідуго старий! І мара його бачила, десь в якусь мишачу нору
              запхався! І тілько що я натис добре, здавалось, що от-от відчиню, а він як упоре мене,
              то я гадав, що всі пальці лоском переламав. Чекай же, драбе, чень, я ще тебе спіймаю
              де на простогоні, не так ти у мене запищиш!</p>
          </sp>
        </div>
        <div type="scene">
          <head>Ява друга</head>
          <stage>За сценою крик, вбігають в неладі діти, регочучись та співаючи «А то не є старшина,
            а найстарша скотина» і т. д., за ними з піднятого палицею Рябина</stage>
          <sp who="#rjabyna">
            <speaker>Рябина</speaker>
            <p>Чекайте, страччуки! Чекайте, жабники! Я вам дам! Я вас навчу!</p>
            <stage>(Ганяється по сцені.)</stage>
            <stage>Діти з криком розбігаються по кутах і показують дулі.</stage>
            <p>Ну, глядіть, пане писарю, що з ними робити? Іно я пообідав (зітхає) – ну, як я там
              обідав, то о тім ліпше не говорити! – іно, кажу, пообідав, аж тут чуємо гомін на
              улиці. Я до вікна, що таке? Дивлюся, а то тота скажена Феська йде передом з коцюбою в
              руці, а за нею дітей-дітей, півсела, та верещать, та пищать, та співають таке, що хоч
              вуха затикай, а пруттям по дорозі такий копіт збили, що сонця не видно. Жінка зараз до
              мене: «На, маєш! От маєш честь у людей, і славу, і повагу!» Ну, що я їй скажу? Стерпів
              я раз, перейшли вони. За хвилю чую, йдуть другий раз. Ба, далі третій раз. Не витерпів
              я, хопив палицю, вибіг до них, а вони відразу як не закричать ще дужче та врозтіч. І
              що я з ними зроблю? О, глядіть, знов співають!</p>
          </sp>
          <sp who="#khor_ditej">
            <speaker>Хор дітей</speaker>
            <l>Ой не єсть то старшина,</l>
            <l>Лиш найстарша скотина!</l>
            <l>Ой на-на, ой на-на,</l>
            <l>Лиш найстарша скотина!</l>
          </sp>
          <sp who="#perun">
            <speaker>Перун</speaker>
            <p>Ви плюйте на їх співи і на їх крики! Нехай собі! Покричать, утомляться і перестануть.
              Ходімо до коршми!</p>
          </sp>
          <sp who="#rjabyna">
            <speaker>Рябина</speaker>
            <p>Добре вам казати – плюйте! Та коли б ви знали, що я мусив вислухати від жінки під час
              того обіду! І ложка страви в горло не йде! Ну, біс мене напер вчора такого
              наробити!</p>
          </sp>
          <sp who="#perun">
            <speaker>Перун</speaker>
            <p>Га, як ви і жінки, і дітей, і кождої миші будете боятися, то певно, що тоді вам ніхто
              не порадить. Та що ж ви за господар, що за голова дому? Яке право має жінка мішатися
              до громадської справи?</p>
          </sp>
        </div>
        <div type="scene">
          <head>Ява третя</head>
          <stage>Матрона, за нею оддалік Феська з коцюбою, входять.</stage>
          <sp who="#matrona">
            <speaker>Матрона</speaker>
            <p>О, я так і знала, що вони тут оба! (До Перуна.) А що, Юдо, юдиш? О, не діждеш довго
              юдити! Вже хіба мене пан біг зараз зо світа збере, а то я вкорочу тобі твоє панування!
              А ти, Кирило, куди наострився з ним мандрувати? Певно, до коршми! Ні, голубчику,
              останній і послідній раз ти вчора в коршмі був. Додому зараз! Чуєш? Бо ти окропом оту
              головище обшпарю, щоби-сь і межи людей не міг показатися.</p>
          </sp>
          <sp who="#perun">
            <speaker>Перун</speaker>
            <stage>(відвертається від Матрони).</stage>
            <p>Пане начальнику, пора нам іти податки відбирати, там уже десь люди з книжечками
              чекають.</p>
            <stage>(Тягне його за рам’я.)</stage>
          </sp>
          <sp who="#matrona">
            <speaker>Матрона</speaker>
            <p>Ага, податки відбирати! Смолу гарячу з’їси, що будеш їх відбирати більше!</p>
          </sp>
          <sp who="#perun">
            <speaker>Перун</speaker>
            <p>Що? Чому?</p>
          </sp>
          <sp who="#matrona">
            <speaker>Матрона</speaker>
            <p>Ти гадаєш, що я не знаю, що ви робите, що ти, Юдо, отсього тумана вісімнадцятого
              наштуркав робити? Гадаєш: сліпа баба, дурна баба, що вона розуміє? Юдо-Юдо! А бог уже
              давно гадав тебе на чудо видати і видасть! Через мої руки!</p>
          </sp>
          <sp who="#rjabyna">
            <speaker>Рябина</speaker>
            <p>Жінко, що се ти говориш? Чи не здуріла ти та не задумала мішатися в громадське
              діло?</p>
          </sp>
          <sp who="#matrona">
            <speaker>Матрона</speaker>
            <p>А що то я не до громади належу! Громадське діло! От чим він мене задумав лякати!
              Чекай, побачимо ми, яке-то у вас громадське діло!</p>
          </sp>
          <sp who="#perun">
            <speaker>Перун</speaker>
            <p>Е, що ми тут будемо з бабою говорити? Ходімо, пане начальнику!</p>
          </sp>
          <sp who="#rjabyna">
            <speaker>Рябина</speaker>
            <p>Ходімо.</p>
          </sp>
          <stage>Виходять.</stage>
          <sp who="#matrona">
            <speaker>Матрона</speaker>
            <p>Іди-йди! Але пам’ятай собі, щоб я не довідилася про те, що ти одною ногою до коршми
              вступав, а то нещастє твоє!</p>
          </sp>
        </div>
        <div type="scene">
          <head>Ява четверта</head>
          <stage>Ті самі без Рябини і Перуна.</stage>
          <stage>Матрона підходить до Феськи, в часі розмови обі звільна виходять наперед
            сцени.</stage>
          <sp who="#matrona">
            <speaker>Матрона</speaker>
            <p>Йой, кумонько! Бог же вам заплать, що ви зайшли та розповіли мені, що тут громада
              скоїла! Ну, чи видав то хто таке, чи чувано де про таку публіку? Боже мій милосердний,
              за що на мене така пригода? (Плаче.) Та що то я таке? Чи я гірша від людей, чи я дик
              який, чи розбійник, чи що, що вся громада має мене цуратися, як заповітреної? (Ламає
              руки.)</p>
          </sp>
          <sp who="#feska">
            <speaker>Феська</speaker>
            <p>Та цитьте, кумо! Бог добрий і люди ще не звірі. Коби лиш кум того нещасного
              війтівства зрікся.</p>
          </sp>
          <sp who="#matrona">
            <speaker>Матрона</speaker>
            <p>О, знаю я, що то через нього на мою голову така ганьба впала. Але я йому покажу, де
              раки зимують! Я йому всиплю бобу! Буде він у мене знав, почому перець. Відхочеться
              йому і війтівства, і коршми, і світа білого. Йой кумочко, похреснице моя! Таже як я
              нині почула, що вони, окаянники, з твоїм чоловіком виробляли, то мало-м му на місці
              очей не видерла. Або й тото нещасливе поле! Та чи нам же його треба? Маємо, богу
              дякувати, й свого задосить. О, та я знаю, то того поганого Юди, того писаря робота.
              Він то для себе готує, хоче ніби відкупити від мого, та, вибач ми, за песі гроші,
              торбей поганий, заволока! А мій, дурний, як ягня за вівцею, так іде за тим Юдою. Та чи
              знаєш, кумочко, відколи вмер старий писар, а отсього нового наймили, то мій ані одної
              дниночки нема, щоби дома припинився. Все, скоро рано встане, з’їсть що та й іде в
              громаду. Я зразу й не догадувалася, в яку то він громаду ходить, то бувало й дивуюся,
              що приходить аж десь опівночі. Аж десь-колись я дізналася, що його громада – то
              коршма, що там з писарем його резиденція стала, там усі справи роблять, людей друть на
              всі заставки, а що зідруть, то зараз же й пропивають. А тут з міста як стали якісь
              папери приходити, все приходять, все приходять. А що такий папір прийде, то в мені аж
              душа стине. «Йой, – гадаю собі, – певно, якесь нещастя!» А писар з усього сміється, і
              мій за ним, – звичайно, дурний! Аж тут бац, приходить посіпака, каже: «Я, – каже, –
              післанець карний від староства. Має громада зараз дороги понаправляти і мости
              поставити. Напоминали зо п’ять разів, а тепер годі. Доки все не буде готове, доти я
              тут у вас на війтів кошт маю сидіти, маєте мене годувати й ночувати, і від кождого дня
              ринського грішми». Просидів у нас, кумочко, тиждень, коштувало нас десяточку. І від
              того часу трохи не що місяць такі гості в нашу хату ходять. Вже не сто ринських ми
              заплатили.</p>
          </sp>
          <sp who="#feska">
            <speaker>Феська</speaker>
            <p>Бідна ваша, кумочко, голова за таким чоловіком!</p>
          </sp>
          <sp who="#matrona">
            <speaker>Матрона</speaker>
            <stage>(плаче).</stage>
            <p>Ой, та й яка ще бідна, яка бідна! Слухай, кумочко, се би ще було байка! Се ще нічого!
              Я боюся ще далеко гіршого! Я боюся, щоби нас той проклятий Юда зовсім з торбами не
              пустив, усього добра не збавив!</p>
          </sp>
          <sp who="#feska">
            <speaker>Феська</speaker>
            <p>Та не приведи господи! Що ж там такого?</p>
          </sp>
          <sp who="#matrona">
            <speaker>Матрона</speaker>
            <p>Ох, кумочко, хіба ж то моя голова в тім? Хіба я можу розуміти їх штуки? Але все-таки
              мені здається, що вони щось з податками поробили.</p>
          </sp>
          <sp who="#feska">
            <speaker>Феська</speaker>
            <p>Ба, та що таке?</p>
          </sp>
          <sp who="#matrona">
            <speaker>Матрона</speaker>
            <p>Видиш, ще торік восени взялися до тартаку кльоци возити, щось дуже багато, чи
              двадцять тисяч, чи що. І контракт з жидами зробили. Хоч мені тоді й не говорили
              нічого, тайком по кутах шептали, але я таки підслухала. Що я тоді наплакалась, то лиш
              бог один знає. Що я наговорилася свому дурному чоловікові. «Ей, Кирило, – кажу, –
              бійся бога, в нас дрібні діти! Не губи ти нас! Не впутуйся ти в таке діло, котрого не
              розумієш, бо певно ногу зломиш!» А він мені все: дурна ти, жінко, та й дурна ти,
              жінко! От і на моє вийшло!</p>
          </sp>
          <sp who="#feska">
            <speaker>Феська</speaker>
            <p>Ну, та й що ж з тими кльоцами, я якось нічого про те не чула.</p>
          </sp>
          <sp who="#matrona">
            <speaker>Матрона</speaker>
            <p>Ой, нещастє моє з тими кльоцами! Слухай, кумочко! Прийшлося, зробили вони контракт, а
              жиди кажуть: «Дайте кавції шістсот ринських». От вони мали тоді відвозити квартальний
              податок, щось сім соток, чи що. Ану, писар мому нашептав: «Возьмім із тих грошей, а
              віддамо до каси тілько сто. Навесні кльоци вивезем, та й решта звернеться». А мій
              дурний візьми та й послухай. Виняли громадські гроші та й дали жидам.</p>
          </sp>
          <sp who="#feska">
            <speaker>Феська</speaker>
            <p>Йой, лишенько! Аж шістсот! І пропало?</p>
          </sp>
          <sp who="#matrona">
            <speaker>Матрона</speaker>
            <p>Та то ніби, кумо, кавція, то, значить, так. Жиди кажуть: «Ми хочемо мати певність, чи
              ви звезете ті кльоци. То ви дайте нам ті гроші на руки: звезете на час, то ми вам
              гроші звернемо, а не звезете, то ми за ті гроші на ваш кошт кажемо возити». А тепер,
              кумочко, як на біду, зима випала тепла, без снігу, болото й не замерзало, – ану,
              забийся, чи вивабиш кого в ліс по кльоци. Так вони до весни замісто двадцяти тисяч
              всього щось тілько п’ять тисяч доставили, а решта тамій бовваніє.</p>
          </sp>
          <sp who="#feska">
            <speaker>Феська</speaker>
            <stage>(заламуючи руки).</stage>
            <p>То значить, що пропали наші гроші!</p>
          </sp>
          <sp who="#matrona">
            <speaker>Матрона</speaker>
            <p>Або ж я, кумочко, знаю! Видно, що плохо діло стоїть, бо мій вже нічого мені не каже,
              мовчить, мов води в рот набрав, а писар тілько свище! Ой лишенько моє! Та то як про те
              у старостві дізнаються, то поцінують усю худобу, все пропаде, ще й його до криміналу
              запруть!</p>
          </sp>
          <sp who="#feska">
            <speaker>Феська</speaker>
            <p>Господи милосердний, відверни та заступи! А все то той злий дух винен, той писар, щоб
              і слід його щез. Але я вчера його вгріла по черепі, буде мене тямити!</p>
          </sp>
          <sp who="#matrona">
            <speaker>Матрона</speaker>
            <p>Ой, та я його ще не так вгрію, нехай він тілько мені до хати покажеться! Він, він,
              проклятий, усьому винен! Та й коби то ще на тім кінець.</p>
          </sp>
          <sp who="#feska">
            <speaker>Феська</speaker>
            <p>Як то, то ще не все?</p>
          </sp>
          <sp who="#matrona">
            <speaker>Матрона</speaker>
            <p>Ні, кумо, мабуть, що вони ще й не одно лихо тишком коять, та не все мені удається
              провідати. Але то одно я знаю, бо сама бачу на власні очі. Як зачнуть податки
              відбирати – у нас в другій хаті то ніби канцелярію свою зробили, – то кождого разу
              така содома піднімається, такий гармидер, така лайка, та плачі, та проклинання, що не
              приводь, господи! Не раз мій аж за карк чоловіка або жінку, та стрімголов з хати
              викидає, та кричить. А люди плачуть та кленуть, кажуть, що зараховують більше податку,
              ніж у книжечці приписано. Ну, що я їм пораджу? А чи ж то мені, кумочко, того треба,
              щоби мир хрещений і мене з тими окаянниками проклинав? Але ні, не буде того більше. Чи
              він собі хоче, чи ні, але я не хочу. Мусить скинутись. Що маю худоби, то попродам, а
              громаду заспокою! Я вже там…</p>
            <stage>Ті самі і Бовт. Він довго заглядав з-за дзвіниці, а вкінці виходить і стиха
              наближується до Феськи, бере її за плечі і обертає плечима до Матрони.</stage>
          </sp>
        </div>
        <div type="scene">
          <head>Ява п’ята</head>
          <sp who="#bovt">
            <speaker>Бовт</speaker>
            <p>А ти, негідна та нечемна дитино! То так ти громадську волю робиш! Чи давно ти сама
              плакала та присягалася, а тепер перша слово ламаєш!</p>
          </sp>
          <sp who="#feska">
            <speaker>Феська</speaker>
            <p>Йой! Тато!</p>
          </sp>
          <sp who="#bovt">
            <speaker>Бовт</speaker>
            <p>Ага, тато! Виджу, що не такого би тобі тата треба! То вже-сь не мала до кого з язиком
              бігти, але конче до тої, до котрої ти не повинна навіть обертатися лицем?</p>
          </sp>
          <sp who="#matrona">
            <speaker>Матрона</speaker>
            <stage>(плачучи).</stage>
            <p>Куме Гнате, та чи так о мні говорите? А що то, я вам дитину забила чи хату підпалила?
              Чи така я вже послідня, чи заповітрена, щоби всі мусили від мене відвертатися?</p>
          </sp>
          <sp who="#bovt">
            <speaker>Бовт</speaker>
            <stage>(обернений до неї плечима, до Феськи).</stage>
            <p>Ти не повинна слухати ані її плачу, ані просьби, ані нічого, бо як її чоловік –
              громадський ворог, то й вона нам ані не кума, ані не сваха, ані не сусіда, нічого,
              розумієш?</p>
          </sp>
          <sp who="#feska">
            <speaker>Феська</speaker>
            <p>Але ж, татунцю, кума Матрона нічого не винні.</p>
          </sp>
          <sp who="#bovt">
            <speaker>Бовт</speaker>
            <p>Не твоє діло судити, чи винна, чи не винна. Ти чула, як громада казала: не говорити
              ні до нього, ні до його жінки, ні до слуги, ні до кого.</p>
          </sp>
          <sp who="#feska">
            <speaker>Феська</speaker>
            <p>Та я чула, але кума плаче та побивається, каже, що вона не держить з чоловіком, а з
              громадою.</p>
          </sp>
          <sp who="#bovt">
            <speaker>Бовт</speaker>
            <p>Ага-ага, знаємо ми ті штуки! Муж і жона – то одна сатана!</p>
          </sp>
          <sp who="#feska">
            <speaker>Феська</speaker>
            <p>Каже кума Матрона, що не позволить свому чоловікові довше війтувати.</p>
          </sp>
          <sp who="#bovt">
            <speaker>Бовт</speaker>
            <p>То най то зробить, то тоді й громада до неї привернеться. А поки тілько каже, а не
              робить, то то пустий вітер.</p>
          </sp>
          <sp who="#feska">
            <speaker>Феська</speaker>
            <p>І ще каже кума Матрона, що всю свою худобу готова попродати, щоби надолужити ті
              кривди, які її чоловік поробив громаді.</p>
          </sp>
          <sp who="#bovt">
            <speaker>Бовт</speaker>
            <p>Фесько! А то що такого? Багато тобі війтиха заплатила, щоби ти для неї адвокатом
              була?</p>
          </sp>
          <sp who="#matrona">
            <speaker>Матрона</speaker>
            <p>Куме Гнате, послухайте, що я вам скажу!</p>
          </sp>
          <sp who="#bovt">
            <speaker>Бовт</speaker>
            <stage>(не обертаючись, до Феськи).</stage>
            <p>Кажи їй ти, адвокате, що я не слухаю. І говорити нічого не потребує, бо я для неї
              оглух!</p>
          </sp>
          <sp who="#matrona">
            <speaker>Матрона</speaker>
            <stage>(плаче).</stage>
            <p>Ой боже мій, боже! Що ж мені, бідній, на світі робити? У кого поради просити? Гадала
              собі, що пораджуся з розумним чоловіком, кумом своїм, а тут бачу, що нещаслива моя
              година!</p>
          </sp>
        </div>
        <div type="scene">
          <head>Ява шоста</head>
          <stage>Ті самі, Рябина і Перун. Рябина п’яний.</stage>
          <sp who="#rjabyna">
            <speaker>Рябина</speaker>
            <p>Ma… ма… троно! Жін… жі… жінко!</p>
          </sp>
          <sp who="#matrona">
            <speaker>Матрона</speaker>
            <p>Ох, моє лишенько! А він уже п’яний! Так я й знала. Та ти, худобино якась, чи я тобі
              не казала, щоб не смів до коршми заглядати?</p>
          </sp>
          <sp who="#rjabyna">
            <speaker>Рябина</speaker>
            <stage>(строго).</stage>
            <p>Жін… жін… жінко! То громадська річ.</p>
          </sp>
          <sp who="#matrona">
            <speaker>Матрона</speaker>
            <p>Громадська річ? Ах ти, безуме! Громадська річ в коршмі пити та розум тратити?</p>
          </sp>
          <sp who="#rjabyna">
            <speaker>Рябина</speaker>
            <p>Я под… под… податки відбир…</p>
          </sp>
          <sp who="#matrona">
            <speaker>Матрона</speaker>
            <p>Он як! Податки відбирав і так наликався? То, певно, від Лейби такі податки, що
              кватирками міряють! Але чекай!</p>
          </sp>
          <sp who="#perun">
            <speaker>Перун</speaker>
            <p>Пані начальничко, не кричіть так! Ми тут прийшли вас розпитати за одну важну річ.</p>
          </sp>
          <sp who="#matrona">
            <speaker>Матрона</speaker>
            <p>Ти мене будеш питати? Ти мене?</p>
            <stage>(Підходить до нього, він цофається.)</stage>
            <p>Тікай, тікай з-перед моїх очей, помано, бо мене руки сверблять! Ну, дивіть, люди
              добрі, він мене буде за якісь важні річі питати. А які-то у мене з тобою важні річі
              є?</p>
          </sp>
          <sp who="#perun">
            <speaker>Перун</speaker>
            <stage>(термосить Рябину за плече).</stage>
            <p>Пане начальнику, питайте ви свою жінку. Бачите, що й вона здичіла!</p>
          </sp>
          <sp who="#rjabyna">
            <speaker>Рябина</speaker>
            <p>Жінко, як ти ся називаєш?</p>
          </sp>
          <sp who="#matrona">
            <speaker>Матрона</speaker>
            <p>Тю на твою голову, п’янице! Чи вже тобі зовсім памороки забило, своєї власної жінки
              не пізнаєш?</p>
          </sp>
          <sp who="#rjabyna">
            <speaker>Рябина</speaker>
            <p>А маєш ти пас? Чи то… теє-то… Чи ти нині замітала громадську канцелярію?</p>
          </sp>
          <sp who="#matrona">
            <speaker>Матрона</speaker>
            <p>Авжеж замітала! Хіба на тебе мала чекати?</p>
          </sp>
          <sp who="#rjabyna">
            <speaker>Рябина</speaker>
            <p>I порядок робила на столі?</p>
          </sp>
          <sp who="#matrona">
            <speaker>Матрона</speaker>
            <p>Робила, або що?</p>
          </sp>
          <sp who="#rjabyna">
            <speaker>Рябина</speaker>
            <p>Бо… бо… бо… Пане писарю, скажіть-то їй на розум, що там такого, бо я щось слабий.
              Бачите, на язик знемагаю.</p>
          </sp>
          <sp who="#matrona">
            <speaker>Матрона</speaker>
            <p>Коли б ти ним уже й зовсім повернути не міг, пияку!</p>
          </sp>
          <sp who="#perun">
            <speaker>Перун</speaker>
            <p>Пані начальничко, признайтеся, де ви діли табелю податкову? Ми прийшли податки
              відбирати, лап-цап за табелею – нема табелі. І ще других паперів громадських нема.
              Бачили ви їх?</p>
          </sp>
          <sp who="#matrona">
            <speaker>Матрона</speaker>
            <p>Авжеж бачила.</p>
          </sp>
          <sp who="#perun">
            <speaker>Перун</speaker>
            <p>І де ж ви їх сховали?</p>
          </sp>
          <sp who="#matrona">
            <speaker>Матрона</speaker>
            <p>В піч кинула, в огонь.</p>
          </sp>
          <sp who="#perun">
            <speaker>Перун</speaker>
            <stage>(хапаючись за голову).</stage>
            <p>Бійтеся бога! Що ви кажете?</p>
          </sp>
          <sp who="#matrona">
            <speaker>Матрона</speaker>
            <p>Що чуєте.</p>
          </sp>
          <sp who="#perun">
            <speaker>Перун</speaker>
            <p>І пощо ж ви се зробили?</p>
          </sp>
          <sp who="#matrona">
            <speaker>Матрона</speaker>
            <p>Бо так мені хотілося.</p>
          </sp>
          <sp who="#perun">
            <speaker>Перун</speaker>
            <stage>(термосить Рябину).</stage>
            <p>Пане начальнику, чуєте?</p>
          </sp>
          <sp who="#rjabyna">
            <speaker>Рябина</speaker>
            <stage>(дрімаючи на ногах).</stage>
            <p>Га? Що? Чую-чую, говори дальше. Так, так.</p>
          </sp>
          <sp who="#perun">
            <speaker>Перун</speaker>
            <stage>(йому до уха грімко).</stage>
            <p>Табеля і папери згоріли!</p>
          </sp>
          <sp who="#rjabyna">
            <speaker>Рябина</speaker>
            <p>Згоріли? Хто згорів?</p>
          </sp>
          <sp who="#perun">
            <speaker>Перун</speaker>
            <p>Папери, табеля податкова!</p>
          </sp>
          <sp who="#rjabyna">
            <speaker>Рябина</speaker>
            <p>Так? О-о! Та чорт їх бери, обійдемося й без них.</p>
          </sp>
          <sp who="#perun">
            <speaker>Перун</speaker>
            <p>Ну, нещастя моє! В лиху годину я напоїв сього тумана, тепер з нього слова не добудеш!
              Пані начальничко, бійтеся бога, скажіть правду, що ви зробили з тими паперами? Вже
              табеля як табеля, то пусте діло, без неї не пропадемо. Але там разом з нею була
              зв’язочка паперів, червоним шнурочком перев’язана, – то дуже важні папери! Бійтеся
              бога, скажіть, що ви з ними зробили?</p>
          </sp>
          <sp who="#matrona">
            <speaker>Матрона</speaker>
            <p>Ті я на самий перед в огонь кинула, а потому табелю за ними.</p>
          </sp>
          <sp who="#perun">
            <speaker>Перун</speaker>
            <stage>(вдаривсь об поли руками).</stage>
            <p>Ну, то пропав же я! Все пропало!</p>
            <stage>(Кидається до Матрони з кулаками.)</stage>
            <p>Бабо! Грім би тебе побив! Ти мене зарізала!</p>
          </sp>
          <sp who="#matrona">
            <speaker>Матрона</speaker>
            <p>Гвалт! Гвалт! Злодій, убити мя хоче!</p>
          </sp>
        </div>
        <div type="scene">
          <head>Ява сьома</head>
          <stage>Ті самі, вбігає Казидорога і купа чоловіків та жінок.</stage>
          <sp who="#kazydoroha">
            <speaker>Казидорога</speaker>
            <p>Що тут такого? Хто тут кричить на святім місці?</p>
          </sp>
          <sp who="#matrona">
            <speaker>Матрона</speaker>
            <p>Люди, отут маєте обох ваших ворогів в руках, беріть їх, карайте, як самі хочете.</p>
          </sp>
          <sp who="#kazydoroha">
            <speaker>Казидорога</speaker>
            <stage>(до Бовта).</stage>
            <p>Що тут такого, свату? Сказилася війтиха, чи що? Чого вона рипить?</p>
          </sp>
          <sp who="#bovt">
            <speaker>Бовт</speaker>
            <p>І мені здається, що вона не з повного розуму. Хвалиться перед писарем, що громадські
              папери попалила.</p>
          </sp>
          <sp who="#kazydoroha">
            <speaker>Казидорога</speaker>
            <p>Що? Попалила? А то нащо?</p>
          </sp>
          <sp who="#matrona">
            <speaker>Матрона</speaker>
            <p>Слухайте, люди! Збирайте зараз громаду, скидайте отсього п’яницю з війтівства, а
              отсього драба в’яжіть! Я вам їх даю в руки!</p>
          </sp>
          <sp who="#choloviky">
            <speaker>Чоловіки</speaker>
            <stage>(насміхаються).</stage>
            <p>О, тота би добра була на губернатора! На язик її пан біг не оскорбив!</p>
          </sp>
          <sp who="#matrona">
            <speaker>Матрона</speaker>
            <p>Вони вас обкрадали, слухайте! Я чесного роду, на моїм ім’ї ані волосинки чужої не
              пристало, я не хочу бути людським посміховищем. Слухайте, я вам усе розповім!</p>
          </sp>
          <sp who="#perun">
            <speaker>Перун</speaker>
            <p>Пані начальничко! Гарно, свого власного чоловіка в біду пхаєте! Гарно, добра жінка з
              вас!</p>
          </sp>
          <sp who="#matrona">
            <speaker>Матрона</speaker>
            <p>Мовчи, Юдо! Звів-єс його, до всього злого довів, а тепер ще смієшся. Не бійся,
              дістанеться й тобі, в десятьох водах не вмиєшся! Слухайте, люди. Вони з ваших податків
              узяли шістсот ринських і жидам на кавцію дали, а тепер з громади за ті гроші здекуцію
              тягнуть!</p>
          </sp>
          <sp who="#perun">
            <speaker>Перун</speaker>
            <p>Брешеш, бабо, брешеш!</p>
          </sp>
          <sp who="#matrona">
            <speaker>Матрона</speaker>
            <p>Бреши ти рівно з псами!</p>
            <stage>(До людей.)</stage>
            <p>А тепер вони кльоців не довезли, і жиди грозять, що кавція пропаде. А вони – отой Юда
              – тягнуть з вас податки взадвоє, щоби своє злодійство покрити!</p>
          </sp>
          <sp who="#ljudy">
            <speaker>Люди</speaker>
            <p>От так на! Ото маєш! Шістсот ринських! А бог би вас побив!</p>
          </sp>
          <sp who="#perun">
            <speaker>Перун</speaker>
            <p>Та що ви її, дурної баби, слухаєте? Що вона знає? Сліпа, як табака в розі, а плете
              щось про податки і кавції, а ті дурні думають, що се правда! Ваші податки заплачені
              всі, ніякої кавції ми не давали!</p>
          </sp>
          <sp who="#matrona">
            <speaker>Матрона</speaker>
            <p>Не крути, бо перекрутиш! Ви ще торішніх податків шістсот не додали, і здекуцію за то
              громада платить.</p>
          </sp>
          <sp who="#perun">
            <speaker>Перун</speaker>
            <p>Неправда!</p>
          </sp>
          <sp who="#matrona">
            <speaker>Матрона</speaker>
            <p>Отсей п’яниця сам мені казав!</p>
            <stage>(Торгає Рябину.)</stage>
            <p>Правда моя, га?</p>
          </sp>
          <sp who="#rjabyna">
            <speaker>Рябина</speaker>
            <stage>(не тямлячи).</stage>
            <p>Та правда, правда, відчепися!</p>
          </sp>
          <sp who="#matrona">
            <speaker>Матрона</speaker>
            <p>А видиш, що правда!</p>
          </sp>
          <sp who="#perun">
            <speaker>Перун</speaker>
            <p>Та що він темний та п’яний знає! В табелю заглянь, то побачиш, що там уряд все
              поквитував. Там все записано.</p>
          </sp>
          <sp who="#matrona">
            <speaker>Матрона</speaker>
            <p>Брешеш! Ти не записуєш до табелі, що від людей береш, а на своїх картках пишеш. В
              табелі того нема.</p>
          </sp>
          <sp who="#perun">
            <speaker>Перун</speaker>
            <p>Ха-ха-ха! Слухайте, зачинає сліпий о фарбах говорити. Та що ти на тім розумієшся,
              дурна бабо?</p>
          </sp>
          <sp who="#kazydoroha">
            <speaker>Казидорога</speaker>
            <p>Гей, люди, біжіть по кума Пилипа Гутака та по кума Микиту Теслю, вони письменні, в
              школах у місті були, то най вони зараз передивляться табелю і книжки. Може, то й
              правда, що війтиха каже.</p>
          </sp>
          <sp who="#perun">
            <speaker>Перун</speaker>
            <p>Ага, най передивляться! Коли табеля і другі папери спалені!</p>
          </sp>
          <sp who="#kazydoroha">
            <speaker>Казидорога</speaker>
            <p>Що, спалені?</p>
          </sp>
          <sp who="#perun">
            <speaker>Перун</speaker>
            <p>Вона сама спалила!</p>
          </sp>
          <sp who="#matrona">
            <speaker>Матрона</speaker>
            <p>Ага, тепер би ти хотів, щоб я спалила, щоби твоє злодійство наверх не вийшло! Чекай
              лишень, не така я дурна, як тобі здаєсь! Отже, на збитки тобі я не спалила нічого, а
              все переховала. Біжіть, люди, я вам передам ті папери!</p>
          </sp>
          <sp who="#perun">
            <speaker>Перун</speaker>
            <stage>(до Рябини).</stage>
            <p>Пане начальнику, ходім додому!</p>
          </sp>
          <sp who="#matrona">
            <speaker>Матрона</speaker>
            <p>Ага! Он куди він! Люди, не пускайте їх! Він хотів би забрати папери, бо там, в тих
              паперах, для нього кримінал!</p>
          </sp>
          <sp who="#perun">
            <speaker>Перун</speaker>
            <p>Для твого чоловіка, не для мене!</p>
          </sp>
          <sp who="#matrona">
            <speaker>Матрона</speaker>
            <p>То вже побачимо!</p>
          </sp>
          <sp who="#perun">
            <speaker>Перун</speaker>
            <p>Але я мушу вам ще одно сказати, що ви не маєте права переглядати урядових
              паперів!</p>
          </sp>
          <sp who="#kazydoroha">
            <speaker>Казидорога</speaker>
            <p>Вже ми собі самі зробимо право, а як треба буде, то й відповімо за то.</p>
          </sp>
          <sp who="#perun">
            <speaker>Перун</speaker>
            <p>Ані відповідати, ані переглядати не смієте! Доки урядування в наших руках, доти ми
              самі за папери відповідаємо! Пане начальнику, ходім!</p>
          </sp>
          <sp who="#ljudy">
            <speaker>Люди</speaker>
            <p>Гов, не спішіться так дуже! Ми не пустимо! Іди, війтихо, он уже прийшли люди, під
              хатою чекають.</p>
          </sp>
          <sp who="#matrona">
            <speaker>Матрона</speaker>
            <p>Іду-іду!</p>
            <stage>(Хоче йти.)</stage>
          </sp>
          <sp who="#perun">
            <speaker>Перун</speaker>
            <stage>(хапає її за руку).</stage>
            <p>Ні, не підете! Разом підемо! Я не можу позволити на такий рабунок!</p>
          </sp>
          <sp who="#matrona">
            <speaker>Матрона</speaker>
            <p>Пусти! А дивіть, люди добрі! Сам громаду рабує і на других рабунок скидає. Пусти,
              кажу тобі!</p>
            <stage>(Штовхає Перуна в груди, той покотився, вона виходить, за нею Казидорога, Бовт і
              другі люди.)</stage>
          </sp>
          <stage>Діти збігаються в глибині сцени, коло дзвіниці, і починають співати.</stage>
          <sp who="#khor_ditej">
            <speaker>Хор дітей</speaker>
            <p>Ой тут стоїть рябина,</p>
            <p>Громадськая старшина!</p>
            <p>Ой на-на, ой на-на!</p>
            <p>Громадськая старшина!</p>
          </sp>
          <sp who="#rjabyna">
            <speaker>Рябина</speaker>
            <stage>(стоїть опертий на палиці, звісивши голову).</stage>
            <p>Так, дітоньки, так! Здорові ростіть! Гарно шануєте свою старшину! Дай вам боже, щоби
              й вас так ваші діти шанували. Співайте-співайте! Так мені треба!</p>
          </sp>
          <sp who="#perun">
            <speaker>Перун</speaker>
            <stage>(довгу хвилю дивився за людьми, потім плює і тупає ногою об землю).</stage>
            <p>Пропало! Все пропало! Взяли папери, пішли! От баба! От гадина! (По хвилі.) Ну, і що
              ж? Що мені зроблять? Я за нічо не відповідаю. Я робив то, що начальник казав, нехай
              він відповідає. А впрочім, тьфу! Хіба вони зуміють дійти ладу в тих паперах? Хіба вони
              чого-небудь дорахуються? Ех, якби-то… якби-то… От щаслива думка! Пане начальнику, гов,
              пане начальнику?</p>
          </sp>
          <sp who="#rjabyna">
            <speaker>Рябина</speaker>
            <p>Чого тобі?</p>
          </sp>
          <sp who="#perun">
            <speaker>Перун</speaker>
            <p>Що ви тепер думаєте робити?</p>
          </sp>
          <sp who="#rjabyna">
            <speaker>Рябина</speaker>
            <p>Я? Спати піду.</p>
          </sp>
          <sp who="#perun">
            <speaker>Перун</speaker>
            <p>Тьфу на вас! Шнур на шию заложено, а ви спати! Та хіба ви не знаєте, що табелю і
              папери забрали?</p>
          </sp>
          <sp who="#rjabyna">
            <speaker>Рябина</speaker>
            <p>Та нехай собі беруть, нехай подавляться ними! Вже мені ті папери кістю в горлі
              стали!</p>
          </sp>
          <sp who="#perun">
            <speaker>Перун</speaker>
            <p>А як дорахуються, що ми громаду ошукали?</p>
          </sp>
          <sp who="#rjabyna">
            <speaker>Рябина</speaker>
            <p>То я скажу, що то ви мене натуркали, що то ви все робили, а за мене ховалися.</p>
          </sp>
          <sp who="#perun">
            <speaker>Перун</speaker>
            <p>Та-а-ак? Ну, добре! Ну, гарно! Будемо видати, хто борше викрутиться. Але я вам
              наперед кажу, що з вами кепсько буде. Адже вважайте: я чоловік одинокий. Хоч мене й
              засадять, то що мені? Байдуже. Жито мені з колоса не спаде, жінка за мною плакати не
              буде!</p>
          </sp>
          <sp who="#rjabyna">
            <speaker>Рябина</speaker>
            <p>Та то правда, чорт би тебе брав!</p>
          </sp>
          <sp who="#perun">
            <speaker>Перун</speaker>
            <p>Та й ще: я чоловік бідний, на мні не пошукають. Що в мене візьмуть? Хіба те, що на
              мні. А вам прийдеться ригнути все до крейцарика.</p>
          </sp>
          <sp who="#rjabyna">
            <speaker>Рябина</speaker>
            <p>І то правда! Щоб ти був зслиз, заким тебе мої очі побачили! І чому ти мені того
              давніше не сказав?</p>
          </sp>
          <sp who="#perun">
            <speaker>Перун</speaker>
            <p>А у вас хіба не було натілько розуму, щоб се самому розважити? Ех, пане начальнику!
              Дурний ви чоловік, їй-богу, дурний! Не знаєте того, що нині такий світ: кождий
              гендлює, як може, тими талантами, які йому бог дав, старається собі приробити, а як з
              тим другому, чи холодно, чи жарко, то про те не дбає. І не може дбати, бо як буде лише
              про другого дбав, а про себе ні, то за такою роботою і з голоду здохне!</p>
          </sp>
          <sp who="#rjabyna">
            <speaker>Рябина</speaker>
            <p>А хіба ж я не дбав? Скажи сам!</p>
          </sp>
          <sp who="#perun">
            <speaker>Перун</speaker>
            <p>Та що з того, що дбали? Зачати вміли, а скінчити не вмієте. Скоро тілько хлопи шуму
              наробили, а ви вже зараз і голову повісили.</p>
          </sp>
          <sp who="#rjabyna">
            <speaker>Рябина</speaker>
            <p>Хто повісив? Я повісив? О, не діждуть вони того! Ще я їм начальник, ще вони почують
              мою руку!</p>
            <stage>(Махає кулаком.)</stage>
          </sp>
          <sp who="#perun">
            <speaker>Перун</speaker>
            <p>Отсе так, отсе добре, так би було треба відразу. Але ще й тепер не все пропало, треба
              тілько добре взятися.</p>
          </sp>
          <sp who="#rjabyna">
            <speaker>Рябина</speaker>
            <p>До чого взятися?</p>
          </sp>
          <sp who="#perun">
            <speaker>Перун</speaker>
            <p>Бачите, пане начальнику, головна річ, щоби ті папери назад дістати в свої руки, а
              тоді нехай вони собі роблять, що хочуть.</p>
          </sp>
          <sp who="#rjabyna">
            <speaker>Рябина</speaker>
            <p>Гм, папери дістати! Але як їх дістати? Від кого дістати? Де вони є?</p>
          </sp>
          <sp who="#perun">
            <speaker>Перун</speaker>
            <p>От тото треба нам знати. Се ви мусите дізнатись.</p>
          </sp>
          <sp who="#rjabyna">
            <speaker>Рябина</speaker>
            <p>Я?</p>
          </sp>
          <sp who="#perun">
            <speaker>Перун</speaker>
            <p>Ви. І то від своєї жінки. Припріть її добре до стіни, мусить сказати.</p>
          </sp>
          <sp who="#rjabyna">
            <speaker>Рябина</speaker>
            <stage>(зачудовано глядить на нього).</stage>
            <p>Знаєш ти що, пане писарю, припри ти свою лису бабу! Он що він надумав! Припріть до
              стіни! Та вона мене як припре, то я не знаю, що за день на світі, а він мені каже її
              приперти!</p>
          </sp>
          <sp who="#perun">
            <speaker>Перун</speaker>
            <p>Ха-ха-ха! Ото чоловік! Ото начальник! Ото голова громади, а жінки боїться дужче, як
              миш кота!</p>
          </sp>
          <sp who="#rjabyna">
            <speaker>Рябина</speaker>
            <p>Пане писарю, не смійся! Не смійся, бо олючуся!</p>
          </sp>
          <sp who="#perun">
            <speaker>Перун</speaker>
            <p>Олютитесь! От вас хтось налякається!</p>
          </sp>
          <sp who="#rjabyna">
            <speaker>Рябина</speaker>
            <p>Не викликай вовка з лісу, коли не знаєш, який він на вид!</p>
          </sp>
          <sp who="#perun">
            <speaker>Перун</speaker>
            <p>Знаю-знаю! От який <stage>(приспівує, покривляючись по-жидівськи):</stage></p>
            <l>Ой Кирило, ой Кирило!</l>
            <l>А що ж то ходило</l>
            <l>Таке сіре та мале,</l>
            <l>А хвостик як шило?</l>
          </sp>
          <sp who="#rjabyna">
            <speaker>Рябина</speaker>
            <p>А біс же твоїй матері! Так ти думаєш, що я злякаюся баби?</p>
          </sp>
          <sp who="#perun">
            <speaker>Перун</speaker>
            <p>Інощо самі казали.</p>
          </sp>
          <sp who="#rjabyna">
            <speaker>Рябина</speaker>
            <p>Жартував, бігме жартував! Хочеш, то й покажу тобі, що її, поганої, не боюся! Агов! А
              що бо то й справді, чи я хлоп, чи ні? Чи я господар, чи ні? Чи я начальник
              громадський, чи ні? Мене судити? Мені покуту завдавати? Мені криміналом грозити? О, не
              діждете! Не такий ще я остатній, щоби вам піддатися! Кирило Рябина поржондний війт, на
              всі села! Мене й пан староста знає, і пан комісар знає, і пан постенфір знає, всі мене
              знають! Під час виборів кого в раді повітовій при трактаменті на першім місці
              посадили? Мене! Кому дали квиток на три лікті ковбаси і десять склянок пива? Мені!
              Кому пани повну кишеню цигарів надавали? Мені, війтові Рябині! І я мав би вас
              злякатися? О, не діждете! Зараз усе мусить бути в порядку! Ходім, писарю! Ми їм!</p>
          </sp>
          <sp who="#perun">
            <speaker>Перун</speaker>
            <p>Отак добре! Отак і треба.</p>
          </sp>
          <stage>Йдуть. Заслона спадає.</stage>
        </div>
      </div>
      <div type="act">
        <head>Дія третя</head>
        <stage>Сцена та сама. В глибині сцени церковні двері одчинені, видно стоячих у церкві людей
          плечима до зрителів, чути співи і дзвони з дзвіниці.</stage>
        <div type="scene">
          <head>Ява перша</head>
          <stage>Рябина крадеться з-поза дзвіниці і виходить на сцену.</stage>
          <sp who="#rjabyna">
            <speaker>Рябина</speaker>
            <p>Ні, довше не видержу! Цілий тиждень живу в селі, як дикий звір у лісі. Ніхто до мене
              слова не промовить, ніхто добрий день не скаже, навіть жінка не говорить, тілько або
              бурчить, або лає. Один тілько писар остався, та ще Лейба. Але й той, пся віра, як
              побачив, що громада против мене, що ніхто з ніякими справами не йде, ніхто нічого не
              несе, – і той почав бурчати. Кварти горілки поборгувати не хоче. Ні, довше так жити не
              можна! А про папери й слуху нема. Ні від кого не допитаюся. Пробував до жінки
              підступати ласкою – мовчить, і ухом не веде. Пробував грозити – тілько сміється.
              Пробував бити, та сам такого облизня спіймав, що й досі шкура терпке. А проклята
              дітвора як похопила собі оту співанку, що на мене зложили, то куди тілько йдеш, куди
              повернешся, всюди тілько й чуєш, що їх вереск та «ой на-на, ой на-на!» Тьфу, пек ти,
              маро! Зайшов нині до церкви на утреню, всі від мене відступаються, як від
              заповітреного. Ніхто мені не вклониться, зо мною не вітається, навіть свічки мені не
              дали. Лице мені лупається, крикнув би чоловік з жалю, крізь землю би пропав зо встиду,
              та годі, дім божий. Вистояв я ту утреню, як на терні, а вже хвалу божу, прости
              господи, не міг, пішов з церкви. Та що, жінка в церкві з усею челяддю, нікуди мені
              дітися, бо хату замкнула і ключ з собою взяла. Ходив по селі як неприкаяний та й отсе
              знов сюди зайшов. Що мені на світі божім діяти, що робити?</p>
          </sp>
        </div>
        <div type="scene">
          <head>Ява друга</head>
          <stage>Рябина і Перун (входить з улиці).</stage>
          <sp who="#perun">
            <speaker>Перун</speaker>
            <p>Добрий день вам, пане начальнику. Заздрів вас від коршми та й спішу за вами щосили,
              аж осьде догонив. Що вас тут тягне? Чи отсе дерево, заковане в путо, що на нього всі
              прохожі та проїздячі чужосільці люди так цікаво дивляться та всіх про нього
              розпитують? Ну, гадав би я, що ту вам не повинно бути дуже приємно!</p>
          </sp>
          <sp who="#rjabyna">
            <speaker>Рябина</speaker>
            <p>Пане писарю, не точи ти послідньої крові з мого серця! Мало мене всяка нужда за сей
              тиждень набилася, ще ти мене добивати хочеш!</p>
          </sp>
          <sp who="#perun">
            <speaker>Перун</speaker>
            <p>Бо ви баба, не начальник, тому всяка нужда вас і б’є. А якби ви були добрий начальник
              і вміли все в руках держати…</p>
          </sp>
          <sp who="#rjabyna">
            <speaker>Рябина</speaker>
            <p>Е, говори! Якби так тобі пришилося покуштувати такого, як я з твоєї милості
              викуштував отсей тиждень і дома і всюди, не тої б ти заспівав.</p>
          </sp>
          <sp who="#perun">
            <speaker>Перун</speaker>
            <p>Ет, дурне ви говорите! Навіть вусом би в той бік не вів. Ну, але скажіть, – я
              властиво про те хотів вас і спитатися, – дізнались ви дещо про папери?</p>
          </sp>
          <sp who="#rjabyna">
            <speaker>Рябина</speaker>
            <p>Ні, нічогісінько. Мов у воду канули. Біс якийсь ними вдавився.</p>
          </sp>
          <sp who="#perun">
            <speaker>Перун</speaker>
            <p>Ов, то погано! То дуже погано! Ну, а що ж ви гадаєте робити?</p>
          </sp>
          <sp who="#rjabyna">
            <speaker>Рябина</speaker>
            <p>Я? Або я знаю, що мені робити? Я не знаю вже, де мені голова стоїть!</p>
          </sp>
          <sp who="#perun">
            <speaker>Перун</speaker>
            <p>Ну, то проста річ, бо у вас її й зовсім нема! А знаєте, я сьогодні ходив до тартака,
              балакав з жидами.</p>
          </sp>
          <sp who="#rjabyna">
            <speaker>Рябина</speaker>
            <p>Ну, і що ж вони вам казали?</p>
          </sp>
          <sp who="#perun">
            <speaker>Перун</speaker>
            <p>Бестії жиди! Чи й вони не пронюхали щось? Зразу й говорити зо мною не хотіли, а коли
              я таки наперся, то самий старший спільник вийшов до мене надвір.</p>
          </sp>
          <sp who="#rjabyna">
            <speaker>Рябина</speaker>
            <p>Навіть до канцелярії не запросив?</p>
          </sp>
          <sp who="#perun">
            <speaker>Перун</speaker>
            <p>Ні, вийшов надвір, кажу вам. «Ни, – каже, – пане Перун, чого вам треба?» Я кажу, що
              хотів би поговорити о нашім контракті, коли маємо решту дерева довожувати? «Решту
              дерева, – каже він, прижмурюючи праве око, – добра решта, 15 000 кльоців! Звезіть
              нині, кавцію віддам!» – «Як то, – кажу, – нині?» – «А так, каже, – нині, до півночі
              маєте послідній термін. Як не звезете нині, то вже завтра кавція пропала». – «Гершку,
              – кажу йому, – не жартуйте!» – «Ни, – каже він, – ані мені сниться жартувати з таке
              велике паном. Але то вам ще раз кажу, що як завтра кльоци не будуть звезені і отут на
              місце складені, то кавція пропала. Ваш контракт вже давно зломаний і роздертий! От
              нате, подивіться самі!» І витягнув з кишені наш контракт, справді перемазаний і до
              половини передертий, показав мені, знов сховав і пішов.</p>
          </sp>
          <sp who="#rjabyna">
            <speaker>Рябина</speaker>
            <p>Ну, то нас дорізало. Тепер нам, пане писарю, криміналу не минути!</p>
          </sp>
          <sp who="#perun">
            <speaker>Перун</speaker>
            <p>Говоріть про себе, пане начальнику, бо контракт тілько на ваше ім’я роблений,
              значить, і гроші на кавцію ви самі брали. Я тут зовсім ні при чім.</p>
          </sp>
          <sp who="#rjabyna">
            <speaker>Рябина</speaker>
            <p>Так? Ну, добре й то знати! Так мені треба! Буду мав на другий раз науку.</p>
          </sp>
        </div>
        <div type="scene">
          <head>Ява третя</head>
          <stage>Ті самі і Матрона (виходить з церкви).</stage>
          <sp who="#matrona">
            <speaker>Матрона</speaker>
            <p>О, а вони знов тут нараджуються! Недурно то я стою в церкві та очі видивлюю, де то
              мій чоловік, а він тут з кумпаном. Ну, дай вам боже щастє!</p>
          </sp>
          <sp who="#rjabyna">
            <speaker>Рябина</speaker>
            <p>Ой, жінко-жінко! Наробила ти мені клопоту! Най тобі того бог не тямить, що ти в біді
              против свого чоловіка стала! Видно, що я тобі став уже зовсім немилий та ненависний,
              що тобі якогось другого захотілося, так ти давай наробляти з громадою, щоби чоловіка
              до криміналу впакувати!</p>
          </sp>
          <sp who="#matrona">
            <speaker>Матрона</speaker>
            <p>Тю-тю, дурний! Що ти плещеш та святе місце такими словами поганиш?</p>
          </sp>
          <sp who="#rjabyna">
            <speaker>Рябина</speaker>
            <p>А хіба ж то не правда?</p>
          </sp>
          <sp who="#matrona">
            <speaker>Матрона</speaker>
            <p>Що таке?</p>
          </sp>
          <sp who="#rjabyna">
            <speaker>Рябина</speaker>
            <p>Що ти з громадою против мене наробляєш?</p>
          </sp>
          <sp who="#matrona">
            <speaker>Матрона</speaker>
            <p>А певно, що так! Але то для того, дурню дурний, що тебе люблю, що з тобою по-божому
              та й по-людськи шлюб брала, що хочу мати в хаті чоловіка, а не п’яницю, не
              громадського злодія та перевідника. Не хочу, щоби люди нас виклинали та виплакували!
              Не хочу встиду та сорому людського! Не хочу годувати посіпаків своїм хлібом та тратити
              худобу, щоби їм оплачуватись за твою дурну голову. Розумієш ти то?</p>
          </sp>
          <sp who="#rjabyna">
            <speaker>Рябина</speaker>
            <stage>(сумно).</stage>
            <p>Так то воно так! А проте з великої любові і боязні божої ти таки помогла мене
              впакувати до криміналу.</p>
          </sp>
          <sp who="#matrona">
            <speaker>Матрона</speaker>
            <p>Тебе до криміналу? А то яким способом?</p>
          </sp>
          <sp who="#rjabyna">
            <speaker>Рябина</speaker>
            <p>От писар розказує, що жиди вважають нашу кавцію за пропащу. А ти знаєш, що то –
              громадські гроші, податкові.</p>
          </sp>
          <sp who="#matrona">
            <speaker>Матрона</speaker>
            <p>Ну, а що ж я тут винна, що ви контракту не дотримали і кавцію стратили?</p>
          </sp>
          <sp who="#rjabyna">
            <speaker>Рябина</speaker>
            <p>Але жиди ще два тижні тому ані гадки не мали, частували нас і обіцяли контракт
              продовжити на ту саму кавцію, а тепер – писар каже – навіть говорити з ним не хотіли.
              Очевидно, прочули про бунт громади.</p>
          </sp>
          <sp who="#matrona">
            <speaker>Матрона</speaker>
            <p>Ну, і знов я запитаю: а що ж я тому винна, що громада против вас збунтувалася?</p>
          </sp>
          <sp who="#rjabyna">
            <speaker>Рябина</speaker>
            <p>Ти, небого, багато винна, дуже багато, бо ти піддержала той бунт. Якби не ти, якби ти
              не була забрала ті папери, то нині було би вже тихо і спокійно.</p>
          </sp>
          <sp who="#matrona">
            <speaker>Матрона</speaker>
            <p>Ні, небоже, не з того боку берешся! Якби не ти і не твій дурний упір та якби не отсей
              Юда, що тебе бунтує та на все зло підмовляє, то нині був би цілковитий спокій в
              громаді. Ну, але скажи мені, доки ти ще будеш упиратися, як віл рогами? Доки отсе путо
              буде тут на дереві висіти нам на ганьбу та на людський поговір?</p>
          </sp>
          <sp who="#rjabyna">
            <speaker>Рябина</speaker>
            <p>Та бог з вами! Уступлюся вам, зречуся того війтівства! Тіштеся, рвіть мою душу,
              робіть, що хочете!</p>
          </sp>
          <sp who="#perun">
            <speaker>Перун</speaker>
            <p>Пане начальнику! Що ви говорите? Тепер якраз треба вам вистояти твердо і поставити на
              своїм! Що їм з того, що табелю взяли, – видно, що нічого в ній не найшли і мусять
              звернути! І з жидами ще якось можна буде порадити. Не бійтеся, не подавайтеся, бо для
              вас гірше буде!</p>
          </sp>
          <sp who="#matrona">
            <speaker>Матрона</speaker>
            <p>О, чуєш! Слухай тілько його, він тобі добре порадить! Юдо-Юдо, де твоя хитрість?
              Видно, що пан біг приготовив тебе вже для доброї кари, бо забив тобі памороки! Не
              бійсь, висить уже над тобою газуза, і вже вона впаде на тебе, вже вона тебе не мине за
              людські сльози. А коли хочеш знати, де табеля і твої папери, то я тобі скажу: в місті,
              в уряді податковім, у пана інспектора! Знаєш тепер?</p>
          </sp>
          <sp who="#perun">
            <speaker>Перун</speaker>
            <p>Ох, мені горе! То не може бути!</p>
          </sp>
          <sp who="#matrona">
            <speaker>Матрона</speaker>
            <p>Ага, крутишся тепер? В’єшся, пискорю посолений? Ну що, держися твердо! Не уступай з
              місця! Тепер тобі тої твердості дуже потрібно, бо за хвилю вже комісар від староства з
              табелею і з твоїми паперами ту буде. То вже перед ним держися!</p>
          </sp>
          <sp who="#perun">
            <speaker>Перун</speaker>
            <p>Комісар від староства? Ну, то бувайте здорові! Мушу йти додому… тю… тю… ну до люльки
              наложити!</p>
          </sp>
          <sp who="#matrona">
            <speaker>Матрона</speaker>
            <p>Йди чи не йди, а не втечеш свого! Вже тебе від кількох день добре пильнують твої
              власні присяжні. От бачиш, вони на дорозі стоять, тебе з ока не спускають!</p>
          </sp>
          <sp who="#perun">
            <speaker>Перун</speaker>
            <stage>(б’ється об поли руками).</stage>
            <p>Ну, значить, засипався я! От тобі й щастя! От тобі й доля!</p>
            <stage>(Починає ходити по цвинтарю з звішеною головою, мов надумуючи щось.)</stage>
          </sp>
          <sp who="#matrona">
            <speaker>Матрона</speaker>
            <stage>(до Рябини).</stage>
            <p>Ну що? Бачиш тепер, що дарма довше упиратися? Як сам не зречешся, то староство
              скасує. Кирило, послухай моєї ради, зречися сам того нещасного війтівства, перепроси
              громаду і всіх покривджених, а побачиш, що так ліпше вийдеш!</p>
          </sp>
          <sp who="#rjabyna">
            <speaker>Рябина</speaker>
            <p>Та що вже тепер, сяк чи так, а я пропав. Значить, ліпше, пропадаючи, хоч поєднатися з
              громадою, ніж так пропасти, по-вовчому.</p>
          </sp>
          <sp who="#matrona">
            <speaker>Матрона</speaker>
            <stage>(обнімає і цілує його).</stage>
            <p>Так-так, мій милий! От бачиш, вже люди ринули з церкви. Стань же отут під сим деревом
              і чекай, поки громада зійдеться, а тоді… Господи-господи, я знаю, що тобі се тяжко,
              але що діяти! Треба зле направити та й годі!</p>
          </sp>
        </div>
        <div type="scene">
          <head>Ява четверта</head>
          <stage>Рябина стає на могилці під деревом. З церкви купами виходять люди – чоловіки,
            жінки, дівчата – і звільна заповнюють цілу сцену. Всі громадяться круг Рябини, в першім
            ряді стоять Матрона, Казидорога, Бовт і Феська. Перун, відтиснутий в куток сцени на
            самім переді, стоїть мовчки, з заціпленими зубами. Хвиля мовчанки, поки люди не
            угомоняться.</stage>
          <sp who="#rjabyna">
            <speaker>Рябина</speaker>
            <p>Люди добрі, панове громадо! Вислухайте, будьте ласкаві, що маю сказати.</p>
            <stage>(Кланяється на всі боки.)</stage>
          </sp>
          <sp who="#hromada">
            <speaker>Громада.</speaker>
            <p>Слухаємо, слухаємо! Тихо там!</p>
          </sp>
          <sp who="#rjabyna">
            <speaker>Рябина</speaker>
            <p>Не хочу вас довго трудити, не буду розповідати того, що всі знаєте, а скажу коротко.
              Сам я тепер виджу, що був я для вас злим начальником. Нашкодив я громаді, накривдився
              й поодиноких людей, але й бог мене карає за то і ви, панове громадо, тяжко покарали.
              Та що, ваша правда, а мені одному не йти против громади. Тож я роблю вашу волю,
              зрікаюся війтівства. Най зараз тепер зійдеться рада громадська і запише то до
              протоколу та дасть знати до староства, щоб запорядило нового вибрати. Вибирайте собі,
              панове рада, чоловіка письменного, розумного і чесного, щоби не йшов так насліпо за
              радами писаря, як я йшов собі на лихо! І писаря собі винайдіть нового та добре
              пильнуйте, що він робить. Що я завинив, то мушу відпокутувати. Найгірше болить мене
              тота шкода, яку я причинив громаді. Шістсот ринських, панове громадо, з тих грошей, що
              ви торік зложили на податок, я виняв і дав жидам як кавцію на контракт довозу кльоців.
              Кльоців не довіз, кілько згодився, і контракт зламаний, кавція пропала. Все спродам,
              що буду міг, а поверну вам ту шкоду, щоби ані одна сльозиночка людська до мене не
              пристала. А за то, що я кого чи то судом фальшивим, чи то бійкою, чи згірдним словом
              за свого урядування окривдив, оскорбив, поганьбив, перепрошую вас, панове громадо,
              клінно! Даруйте дурному та нерозумному.</p>
            <stage>(Кланяється в пояс тричі.)</stage>
          </sp>
          <sp who="#hromada">
            <speaker>Громада</speaker>
            <p>Нехай тя бог простить, як і ми прощаємо.</p>
          </sp>
          <sp who="#rjabyna">
            <speaker>Рябина</speaker>
            <p>А тепер ще до вас, старий товаришу, куме і сусідо, Казидорого. Сам я не знаю, як і
              приступити до вас, як вас перепрошати за ту тяжку кривду та зневагу, що вам причинив.
              Засліпив мене сатана, затвердив моє серце, і наробив я такого, що й сам чую, що варт
              би не то щоб від мене відверталися, але щоб плювали на мене всі люди. Кумочку,
              забудьте мені то! Ще нині відберіть собі назад своє поле, зрікаюся всіх коштів і
              перепрошаю вас перед усею громадою яко чесних, і гідних, і поважних, ураз із вашою
              жінкою.</p>
            <stage>(Сходить і кланяється в пояс Казидорозі і Фесьці, ті цілуються з ним і з
              Матроною.)</stage>
          </sp>
          <stage>Феська плаче.</stage>
          <sp who="#kazydoroha">
            <speaker>Казидорога</speaker>
            <p>Отак, куме, давно так було треба, по добру та по ласці. Прости тебе бог, а я, старий
              чоловік, леда-день можу перед богом стати, я своєї кривди не пам’ятаю!</p>
          </sp>
          <sp who="#rjabyna">
            <speaker>Рябина</speaker>
            <p>І ще одно, панове громадо. Тяжкі мої провини не тілько перед вами, але й перед
              урядом. Може бути, що не нині, то завтра мене замкнуть, засадять. Будьте ласкаві,
              майте згляд на мою жінку та дітей, допомагайте їм, не дайте внівець піти моїй праці і
              господарству. Порятуйте бідну в нещасті, не погорджуйте нею за провини її
              чоловіка.</p>
            <stage>(Плаче.)</stage>
          </sp>
          <sp who="#kazydoroha">
            <speaker>Казидорога</speaker>
            <p>Ну, куме, не бійся! Бог батько, а громада не звір! Чень-то, все ще добре буде. Бачимо
              твій жаль і твою добру волю. А коли ти поєднався з громадою, то кривда би була тобі
              стояти довше в путі. (Знімає з дерева путо.) А тепер послухай, що я тобі скажу, щоб ти
              знав, що й ми не звірі і не хотіли мститися на тобі, а тілько бажали навести тебе на
              добру дорогу, а громаду охоронити від страти. Дізнавшися о вашім контракті з жидами,
              ми пішли до тартака і переробили контракт наново на рік, а ваш зламаний контракт
              передерли. Кльоци звеземо, кавція повернеться, а чистий зиск піде на заложення
              громадської каси позичкової. А до уряду податкового ми тих 600 ринських зложили вже з
              братської скарбони.</p>
          </sp>
          <sp who="#rjabyna">
            <speaker>Рябина</speaker>
            <stage>(обнімає його).</stage>
            <p>Бог заплать вам! Бог заплать вам! Виджу, тепер виджу, який я дурень був, що йшов
              против громади! Ви мене наново на світ народили!</p>
          </sp>
          <stage>Чути за сценою дзвінок, громада метушиться, оглядається, Перун кидається, мов
            опечений.</stage>
        </div>
        <div type="scene">
          <head>Ява п’ята</head>
          <stage>Ті самі і комісар входить.</stage>
          <sp who="#komisar">
            <speaker>Комісар</speaker>
            <p>Слава Ісусу Христу!</p>
          </sp>
          <sp who="#hromada">
            <speaker>Громада</speaker>
            <p>Слава навіки!</p>
          </sp>
          <sp who="#komisar">
            <speaker>Комісар</speaker>
            <p>Ту війт Кирило Рябина?</p>
          </sp>
          <sp who="#rjabyna">
            <speaker>Рябина</speaker>
            <stage>(виступає).</stage>
            <p>Тут.</p>
          </sp>
          <sp who="#komisar">
            <speaker>Комісар</speaker>
            <p>Ту писар Семен Перун?</p>
          </sp>
          <sp who="#hromada">
            <speaker>Громада</speaker>
            <p>Ту-ту! Ось він!</p>
          </sp>
          <sp who="#komisar">
            <speaker>Комісар</speaker>
            <p>З розпорядження староства, Семен Перун має бути арештований за надужиття при поборі
              податків. Присяжні, відведіть його до громадської канцелярії!</p>
          </sp>
          <stage>Перуна виводять.</stage>
          <p>Натомість скаргу громади против начальника громадського Рябини староство відкинуло, так
            як вона показалася безпідставною, і затверджує того ж Рябину на його уряді.</p>
          <stage>Рух і голоси обурення між громадою.</stage>
          <sp who="#rjabyna">
            <speaker>Рябина</speaker>
            <p>Пане комісаре, се затвердження запізно прийшло. Я сам перед цілою громадою зрікся
              свого війтівства, і вже тепер затверджуйте мене кілько хочете, не хочу більше тої
              гідності.</p>
          </sp>
          <sp who="#komisar">
            <speaker>Комісар</speaker>
            <p>То шкода! Пан староста казав мені виразити вам своє повне признання за ваше
              послушенство, і переконаний пан староста, що все зло, яке діялось в вашій громаді,
              походило від писаря і для того казав його арештувати і усунути з писарства.</p>
          </sp>
          <sp who="#rjabyna">
            <speaker>Рябина</speaker>
            <p>Спасибі пану старості за ласку, але його подяки за послушенство я приняти не можу. Я
              тепер сам бачу, що я робив багато такого, чого не повинен був робити, і того з мене не
              змиє ніяка похвала пана старости. Я зрікаюся війтівства, нехай собі рада вибирає
              нового начальника.</p>
          </sp>
          <sp who="#komisar">
            <speaker>Комісар</speaker>
            <p>Га, що ж, на те ваша воля. Але в такім разі я мушу якнайдокладніше переглянути всі
              папери громадські, книжки касові і протоколи, і будьте певні, що, помимо вашого
              зречення, за жадну похибку не мине й вас заслужена кара.</p>
          </sp>
          <sp who="#rjabyna">
            <speaker>Рябина</speaker>
            <p>Га, що ж, всі ми перед богом грішні і кождий за своє відповідати мусить. Я за своє
              також відповім. Прошу зо мною до канцелярії.</p>
          </sp>
          <stage>Виходять.</stage>
          <trailer>Кінець.</trailer>
        </div>
      </div>
    </body>
  </text>
</TEI>
