<TEI xmlns="http://www.tei-c.org/ns/1.0" xml:id="u000008" xml:lang="ukr">
  <teiHeader>
    <fileDesc>
      <titleStmt>
        <title type="main">Оргія</title>
        <title type="main" xml:lang="eng">The Orgy</title>
        <title type="sub">Драматична поема</title>
        <author>
          <persName>
            <forename>Леся</forename>
            <surname>Українка</surname>
          </persName>
          <persName xml:lang="eng">
            <forename>Lesya</forename>
            <surname>Ukrainka</surname>
          </persName>
          <idno type="wikidata">Q298033</idno>
        </author>
      </titleStmt>
      <publicationStmt>
        <publisher xml:id="dracor">DraCor</publisher>
        <idno type="URL">https://dracor.org</idno>
        <availability>
          <licence>
            <ab>CC0 1.0</ab>
            <ref target="https://creativecommons.org/publicdomain/zero/1.0/">Licence</ref>
          </licence>
        </availability>
      </publicationStmt>
      <sourceDesc>
        <bibl type="digitalSource">
          <name>Леся Українка. Енциклопедія життя і творчості</name>
          <idno type="URL">https://www.l-ukrainka.name/uk/Dramas/Orgija.html</idno>
          <bibl type="originalSource">
            <title>Леся Українка. Зібрання творів у 12 тт. – К. : Наукова думка, 1977 р., т. 6, с. 163–218.</title>
          </bibl>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person xml:id="hilon" sex="MALE">
            <persName>Хілон</persName>
          </person>
          <person xml:id="golos" sex="UNKNOWN">
            <persName>Голос</persName>
          </person>
          <person xml:id="antej" sex="MALE">
            <persName>Антей</persName>
          </person>
          <person xml:id="fedon" sex="MALE">
            <persName>Федон</persName>
          </person>
          <person xml:id="germiona" sex="FEMALE">
            <persName>Герміона</persName>
          </person>
          <personGrp xml:id="hor_panegiristiv" sex="UNKNOWN">
            <name>Хор панегіристів</name>
          </personGrp>
          <person xml:id="prefekt" sex="MALE">
            <persName>Префект</persName>
          </person>
          <person xml:id="atrienzij" sex="MALE">
            <persName>Раб-атрієнзій</persName>
          </person>
          <person xml:id="evfrozina" sex="FEMALE">
            <persName>Евфрозіна</persName>
          </person>
          <person xml:id="metsenat" sex="MALE">
            <persName>Меценат</persName>
          </person>
          <person xml:id="golos_z_horu_panegiristiv" sex="UNKNOWN">
            <persName>Голос з хору панегіристів</persName>
          </person>
          <person xml:id="nerisa" sex="FEMALE">
            <persName>Неріса</persName>
          </person>
          <person xml:id="prokurator" sex="MALE">
            <persName>Прокуратор</persName>
          </person>
        </listPerson>
      </particDesc>
    </profileDesc>
  </teiHeader>
  <standOff>
    <listEvent>
      <event type="print" when="1913">
        <desc/>
      </event>
      <event type="written" notBefore="1912" notAfter="1913-03-28">
        <desc/>
      </event>
    </listEvent>
    <listRelation>
      <relation name="wikidata" active="https://dracor.org/entity/u000008" passive="http://www.wikidata.org/entity/Q136205363"/>
    </listRelation>
  </standOff>
  <text>
    <front>
      <titlePage>
        <docAuthor>Леся Українка</docAuthor>
        <docTitle>
          <titlePart type="main">Оргія</titlePart>
          <titlePart type="sub">Драматична поема</titlePart>
        </docTitle>
      </titlePage>
    </front>
    <body>
      <div type="act">
        <head>1</head>
        <stage>Садок в оселі співця-поета Антея, невеличкий, оточений глухими мурами,
          з хвірткою в одній стіні; в глибині садка домок повіткою на чотирьох стовпах і з двома дверима
          – одні в андроніт, другі – в гінекей.</stage>
        <stage>Герміона, стара мати Антеєва, сидить на порозі гінекея і пряде вовну. Чутно стук у
          хвіртку.</stage>
        <sp who="#germiona">
          <speaker>Герміона</speaker>
          <stage>(не встаючи)</stage>
          <l>Хто там?</l>
        </sp>
        <sp who="#golos">
          <speaker>Голос</speaker>
          <stage>(за хвірткою)</stage>
          <l>Се я, Хілон Алкмеонід.</l>
        </sp>
        <sp who="#germiona">
          <speaker>Герміона</speaker>
          <stage>(гукає в напрямі других дверей)</stage>
          <l>Антею, вийди! ученик до тебе!</l>
          <stage>(Сама лишається сидіти, лише нижче спускає покривало.)</stage>
        </sp>
        <sp who="#antej">
          <speaker>Антей</speaker>
          <stage>(молодий, але мужнього вигляду, виходить з дверей і відчиняє Хілонові хвіртку)</stage>
          <l>Сьогодні ти, Хілоне, запізнився.</l>
          <l>Всі учні розійшлися.</l>
        </sp>
        <sp who="#hilon">
          <speaker>Хілон</speaker>
          <stage>(дуже молодий хлопець, говорить запинаючись, з видимою ніяковістю)</stage>
          <l>Вибачай…</l>
          <l>але… я, власне, не прийшов учитись…</l>
        </sp>
        <sp who="#antej">
          <speaker>Антей</speaker>
          <stage>(привітно)</stage>
          <l>Будь гостем.</l>
          <stage>(Сідає на ослоні під деревом і показує Хілонові місце коло себе, але той лишається
            стояти.)</stage>
          <l>Чом не сядеш?</l>
        </sp>
        <sp who="#hilon">
          <speaker>Хілон</speaker>
          <l>Маю справу…</l>
        </sp>
        <sp who="#antej">
          <speaker>Антей</speaker>
          <l>Аж сісти ніколи, таку нагальну?</l>
        </sp>
        <sp who="#hilon">
          <speaker>Хілон</speaker>
          <l>Воно-то ні… але… пробач… я мушу</l>
          <l>подякувать сьогодні за науку…</l>
          <l>Я більше не прийду.</l>
        </sp>
        <sp who="#antej">
          <speaker>Антей</speaker>
          <l>Чому?</l>
        </sp>
        <stage>Хілон мовчить.</stage>
        <l>Та правда,</l>
        <l>мені про се питать не випадає.</l>
        <l>Я, очевидячки, не догодив</l>
        <l>тобі наукою. Що ж, не соромся, –</l>
        <l>соромитись приходиться мені.</l>
        <sp who="#hilon">
          <speaker>Хілон</speaker>
          <stage>(щиро)</stage>
          <l>Ні, ні, учителю! Того не думай!</l>
          <l>От свідок Аполлон, що я шаную</l>
          <l>науку ту, мов святощі містерій!</l>
        </sp>
        <sp who="#antej">
          <speaker>Антей</speaker>
          <l>Тоді не розумію…</l>
          <stage>(Перебиває сам себе, вдарившись долонею по чолі.)</stage>
          <l>Догадався!</l>
          <stage>(Видно, що й йому трохи ніяково.)</stage>
          <l>Хілоне, слухай… Я пождати можу,</l>
          <l>поки скінчиш усю мою науку…</l>
          <l>Та я волів би і зовсім не брати</l>
          <l>від тебе грошей, як тобі то трудно…</l>
        </sp>
        <sp who="#hilon">
          <speaker>Хілон</speaker>
          <l>Учителю, та ти ж не багатир.</l>
        </sp>
        <sp who="#antej">
          <speaker>Антей</speaker>
          <l>Хілоне, я скажу тобі по правді,</l>
          <l>хоч ти ще молодий такеє слухать,</l>
          <l>але інакше трудно довести…</l>
          <l>Бач, спів, музика й слово – мій зарібок,</l>
          <l>та хист мій я таки ціную вище,</l>
          <l>ніж тії гроші, що приходять з нього.</l>
          <l>Я талану нікого не навчив</l>
          <l>і не навчу – се ж тільки бог здолає, –</l>
          <l>отож коли я вчу людей звичайних,</l>
          <l>недіткнутих рукою Аполлона,</l>
          <l>то – я навчаю їх малої втіхи</l>
          <l>перебирати струни доладненько</l>
          <l>та вимовляти думку виразніше,</l>
          <l>вони ж мені дають дещицю грошей,</l>
          <l>і так ми в обрахунку. Як же бог</l>
          <l>мені пошле обранця молодого,</l>
          <l>щоб я йому служив своїм здобутком,</l>
          <l>і бачу я, що кожда мертва форма,</l>
          <l>яку я викладаю перед ним,</l>
          <l>присвоївшись йому, вмить оживає,</l>
          <l>і геній молодий в прадавній формі</l>
          <l>шумує та іскриться самоцвітом,</l>
          <l>як молоде вино в старім кришталі, –</l>
          <l>тоді я вже заплачений. Ні, більше, –</l>
          <l>я наче почуваюсь до вини,</l>
          <l>що я нездатен так йому служити,</l>
          <l>як би хотів. Тепер ти розумієш?</l>
        </sp>
        <sp who="#hilon">
          <speaker>Хілон</speaker>
          <l>Учителю…</l>
          <stage>(Зворушення не дає йому говорити, він низько похиляє голову і прикриває долонею очі.)
          </stage>
        </sp>
        <sp who="#antej">
          <speaker>Антей</speaker>
          <l>Коли тепер твій геній</l>
          <l>вже переріс ті форми й ту науку,</l>
          <l>якими я владаю, що ж, мій хлопче, –</l>
          <l>покинь мене, я сам тобі те раджу.</l>
          <l>Та тільки – заклинаю Аполлоном! –</l>
          <l>не кидай ще науки, їдь в Афіни,</l>
          <l>там, певне, знайдеться іще таке,</l>
          <l>чого ми тут не маємо в Корінфі.</l>
          <l>А потім, покінчивши різні школи,</l>
          <l>учися ще, знаходь собі науку</l>
          <l>в книжках, і в людях, і по цілім світі,</l>
          <l>але ніколи не кажи до себе:</l>
          <l>«Я вже скінчив науку».</l>
        </sp>
        <sp who="#hilon">
          <speaker>Хілон</speaker>
          <l>Ся порада,</l>
          <l>учителю, осмілює мене.</l>
          <l>Признаюся тобі: я не покину</l>
          <l>науки, віддалившися від тебе,</l>
          <l>бо я вступлю до школи…</l>
          <stage>(Знов мовкне.)</stage>
        </sp>
        <sp who="#antej">
          <speaker>Антей</speaker>
          <l>До якої?</l>
        </sp>
        <sp who="#hilon">
          <speaker>Хілон</speaker>
          <l>До тої, що врядив тут Меценат.</l>
        </sp>
        <sp who="#antej">
          <speaker>Антей</speaker>
          <l>Латинської?!</l>
        </sp>
        <sp who="#hilon">
          <speaker>Хілон</speaker>
          <l>Ну, все ж тепер латинське.</l>
        </sp>
        <sp who="#antej">
          <speaker>Антей</speaker>
          <l>Як? Я, і ти, і наша рідна мова</l>
          <l>латинськими вже стали?</l>
        </sp>
        <sp who="#hilon">
          <speaker>Хілон</speaker>
          <l>Розумів я,</l>
          <l>властиво, римське, та змилив у слові.</l>
        </sp>
        <sp who="#antej">
          <speaker>Антей</speaker>
          <l>Як ти від мене досі не навчився</l>
          <l>не помилятись так, то в новій школі</l>
          <l>ще більше буде помилок таких.</l>
          <l>Але не знаю, що ти там придбаєш,</l>
          <l>крім помилок. В поезії латинській</l>
          <l>і я ж тобі, здається, показав</l>
          <l>усе, що тільки варт було пізнати.</l>
          <l>Не думаю, щоб ритори в тій школі</l>
          <l>тобі могли подати щось нового,</l>
          <l>бо я їх знаю. Думаю, що ти</l>
          <l>вже міг би їх учити.</l>
        </sp>
        <sp who="#hilon">
          <speaker>Хілон</speaker>
          <l>Сам я певен,</l>
          <l>що там учителі ні в чім не можуть</l>
          <l>зрівняюся з тобою. Все ж я мушу</l>
          <l>до їх піти.</l>
        </sp>
        <sp who="#antej">
          <speaker>Антей</speaker>
          <l>Що змушує тебе?</l>
        </sp>
        <sp who="#hilon">
          <speaker>Хілон</speaker>
          <l>Учителю, зоставшись при тобі,</l>
          <l>я став би долею тобі подібний.</l>
        </sp>
        <sp who="#antej">
          <speaker>Антей</speaker>
          <l>Чому ж та доля так тебе лякає?</l>
          <l>Хіба вже я остатній між співцями?</l>
        </sp>
        <sp who="#hilon">
          <speaker>Хілон</speaker>
          <l>Не між співцями, ні…</l>
        </sp>
        <sp who="#antej">
          <speaker>Антей</speaker>
          <l>Але між людьми?</l>
        </sp>
        <sp who="#hilon">
          <speaker>Хілон</speaker>
          <l>Я не кажу – остатній, але ж правда,</l>
          <l>що ти в громаді не займаєш місця,</l>
          <l>належного твоєму талану.</l>
        </sp>
        <sp who="#antej">
          <speaker>Антей</speaker>
          <l>А ти ж якого маєш запобігти,</l>
          <l>коли скінчиш ту школу Мецената?</l>
        </sp>
        <sp who="#hilon">
          <speaker>Хілон</speaker>
          <l>Я можу стати ритором в тій школі,</l>
          <l>а згодом в академії де-небудь.</l>
          <l>Або поїду в Рим. Там дуже добре</l>
          <l>ведеться вихованцям Мецената,</l>
          <l>бо рід його там досі має силу,</l>
          <l>як повелось від Августа часів.</l>
          <l>Та поки що, то я й тепер, ще учнем,</l>
          <l>вступити можу в хор панегіристів</l>
          <l>самого Мецената.</l>
        </sp>
        <sp who="#antej">
          <speaker>Антей</speaker>
          <stage>(схоплюється обурений)</stage>
          <l>Ти? Ти вступиш</l>
          <l>у хор панегіристів? В тую зграю</l>
          <l>запроданців, злочинців проти хисту?</l>
          <l>О, краще б ти навіки занімів,</l>
          <l>позбувся рук, оглух, ніж так упасти!</l>
          <l>І се був мій найкращий ученик!..</l>
        </sp>
        <stage>Пауза.</stage>
        <sp who="#hilon">
          <speaker>Хілон</speaker>
          <l>Учителю, прийми ж мою подяку…</l>
          <stage>(Подає Антеєві гроші, добувши з калитки.)</stage>
        </sp>
        <sp who="#antej">
          <speaker>Антей</speaker>
          <stage>(відштовхує його руку)</stage>
          <l>Геть! Я тебе нічого не навчив!</l>
          <l>Іди з очей!</l>
        </sp>
        <stage>Хілон, похнюпившись, виходить.</stage>
        <sp who="#germiona">
          <speaker>Герміона</speaker>
          <l>Даремне ти, Антею,</l>
          <l>не взяв від нього грошей. В нього батько</l>
          <l>сто раз від нас багатший. Сяк чи так,</l>
          <l>а се ж твоя заслуженина.</l>
        </sp>
        <sp who="#antej">
          <speaker>Антей</speaker>
          <l>Мамо!</l>
          <l>нічого я не заслужив, крім ганьби!</l>
        </sp>
        <sp who="#germiona">
          <speaker>Герміона</speaker>
          <l>Немає за що ганити тебе,</l>
          <l>хіба за те, що ти свій заробіток</l>
          <l>пускаєш так на вітер. Справді, сину,</l>
          <l>ми зійдемо на пролетарський хліб.</l>
          <l>Чи буде ж добре, як твоя родина</l>
          <l>просити піде пайки дармової –</l>
          <l>до тих римлян, що ти так ненавидиш?</l>
        </sp>
        <sp who="#antej">
          <speaker>Антей</speaker>
          <l>Ще маєм хліба власного доволі.</l>
          <l>Не прогнівляй богів.</l>
        </sp>
        <sp who="#germiona">
          <speaker>Герміона</speaker>
          <l>На все їх воля…</l>
          <l>Запевне, так хотілось Афродіті,</l>
          <l>щоб я замість багатої невістки</l>
          <l>дочку рабині-танцівниці мала</l>
          <l>прийняти в дім…</l>
        </sp>
        <sp who="#antej">
          <speaker>Антей</speaker>
          <l>Ще не кінець докорам?</l>
        </sp>
        <sp who="#germiona">
          <speaker>Герміона</speaker>
          <l>Се не докори, сину, тільки правда.</l>
          <l>Чи ти ж не дав на викуп за Нерісу</l>
          <l>всю спадщину по батьку й добру пайку</l>
          <l>свого зарібку?</l>
        </sp>
        <sp who="#antej">
          <speaker>Антей</speaker>
          <l>Вже ж не Афродіту</l>
          <l>винуй у тому. Всі боги Еллади</l>
          <l>мені веліли викупить з неволі</l>
          <l>малу дитину еллінського роду.</l>
          <l>Адже могла б дістатися у рабство</l>
          <l>твоя дочка, моя сестра…</l>
        </sp>
        <sp who="#germiona">
          <speaker>Герміона</speaker>
          <l>Ох, сину,</l>
          <l>до того мало що й тепер бракує!</l>
          <l>На викуп за Нерісу ми стяглися,</l>
          <l>але на посаг нашій Евфрозіні</l>
          <l>навряд чи стягнемось. А чим же доля</l>
          <l>старої дівки краща, ніж рабині?</l>
        </sp>
        <sp who="#antej">
          <speaker>Антей</speaker>
          <l>Сестра моя й без посагу цінніша</l>
          <l>від всіх багацьких дочок.</l>
        </sp>
        <sp who="#germiona">
          <speaker>Герміона</speaker>
          <l>Хто ж те знає?</l>
          <l>Вона ж у нас не ходить, як римлянка,</l>
          <l>по всіх усюдах. Завжди в гінекеї</l>
          <l>та все в роботі. А хоч би й пішла</l>
          <l>куди на свято, то в її уборах</l>
          <l>ніхто і не подивиться на неї.</l>
        </sp>
        <stage>На дверях від гінекея стає Евфрозіна, але Герміона того не завважає і править далі.</stage>
        <l>Неріса все причепуриться якось,</l>
        <l>а Евфрозіні то немає й стрічки.</l>
        <sp who="#evfrozina">
          <speaker>Евфрозіна</speaker>
          <stage>(молода, але вже не юне, убрана по-буденному, видно, тільки що від роботи. Нахиляється
            і обіймає матір)</stage>
          <l>Матусенько! Навіщо ті стрічки?</l>
          <l>Як є краса, то нащо їй покраси?</l>
          <l>А як нема, то стрічка не поможе!</l>
          <stage>(Сміючись, цілує матір і випростується.)</stage>
          <l>Як, мамочко, заправить голуб’ята?</l>
          <l>Я вже зварила їх.</l>
        </sp>
        <sp who="#germiona">
          <speaker>Герміона</speaker>
          <stage>(встає)</stage>
          <l>Не руш, не руш,</l>
          <l>я їх сама заправлю – ти не вмієш!</l>
          <stage>(Поспішно йде в хату.)</stage>
        </sp>
        <sp who="#evfrozina">
          <speaker>Евфрозіна</speaker>
          <stage>(підходить до Антея і кладе йому руку на плече)</stage>
          <l>Чого ти, братику, так засмутився?</l>
          <l>Се знов матуся тута воркотіла?</l>
          <l>Ти не вважай – то вже стареча звичка.</l>
        </sp>
        <sp who="#antej">
          <speaker>Антей</speaker>
          <stage>(відповідає не одразу, мов не почув її слів. Слова після паузи прориваються у нього,
            мов не своєю силою)</stage>
          <l>Хілон мене одбіг.</l>
        </sp>
        <sp who="#evfrozina">
          <speaker>Евфрозіна</speaker>
          <stage>(здивована)</stage>
          <l>З якої речі?</l>
        </sp>
        <sp who="#antej">
          <speaker>Антей</speaker>
          <l>Вступити хоче в хор панегіристів.</l>
        </sp>
        <sp who="#evfrozina">
          <speaker>Евфрозіна</speaker>
          <l>Та що ти кажеш?!</l>
          <stage>(На хвилину німіє з дива та обурення, потім опановує собою.)</stage>
          <l>Ба, я не дивую.</l>
          <l>Він розумом хисткий.</l>
        </sp>
        <sp who="#antej">
          <speaker>Антей</speaker>
          <l>А таланом</l>
          <l>всіх переважив, мовби на наругу!</l>
        </sp>
        <sp who="#evfrozina">
          <speaker>Евфрозіна</speaker>
          <l>Мені здається, той Аполлодор,</l>
          <l>що втік до тебе з школи Мецената,</l>
          <l>Хілона й таланом переважає,</l>
          <l>не тільки розумом. Я наслухала,</l>
          <l>як він проказував із «Антігони»</l>
          <l>Гемонову промову – далебі,</l>
          <l>я ледве сльози здержати здолала!</l>
        </sp>
        <sp who="#antej">
          <speaker>Антей</speaker>
          <stage>(з лагідним усміхом, обіймаючи сестру за плечі)</stage>
          <l>Бо ти сама у мене Антігона!</l>
          <l>Здається, я б Хілонові пробачив,</l>
          <l>якби він вчинок свій зробив для того,</l>
          <l>щоб вивести з біди таку сестру.</l>
        </sp>
        <sp who="#evfrozina">
          <speaker>Евфрозіна</speaker>
          <l>Зате вже я сестрі тій не простила б!</l>
        </sp>
        <sp who="#antej">
          <speaker>Антей</speaker>
          <l>О, ти б не прийняла ні сеї жертви,</l>
          <l>ні іншої. Але, моя сестричко,</l>
          <l>якщо я хтів би стати багачем,</l>
          <l>то тільки задля тебе.</l>
        </sp>
        <sp who="#evfrozina">
          <speaker>Евфрозіна</speaker>
          <l>І даремне,</l>
          <l>бо я того не хочу</l>
          <stage>(Сміється.)</stage>
          <l>Мама зараз</l>
          <l>мені б за гроші жениха купила,</l>
          <l>і, певне, то було б лихе придбання.</l>
        </sp>
        <sp who="#antej">
          <speaker>Антей</speaker>
          <l>Та де вже там багатство! Хоч би міг я</l>
          <l>тебе від злиднів вибавить…</l>
        </sp>
        <sp who="#evfrozina">
          <speaker>Евфрозіна</speaker>
          <l>Від злиднів?</l>
          <l>а де ж ти бачиш їх?</l>
        </sp>
        <sp who="#antej">
          <speaker>Антей</speaker>
          <l>Що я не бачу,</l>
          <l>то се завдячую тобі самій.</l>
        </sp>
        <sp who="#evfrozina">
          <speaker>Евфрозіна</speaker>
          <l>І мамі ж, і Нерісі.</l>
        </sp>
        <sp who="#antej">
          <speaker>Антей</speaker>
          <l>Ні, ти знаєш…</l>
          <l>Матуся відробила вже своє…</l>
          <l>Що ж до Неріси…</l>
        </sp>
        <sp who="#evfrozina">
          <speaker>Евфрозіна</speaker>
          <l>Їй ще час робити.</l>
          <l>Невже твоє життя таке солодке,</l>
          <l>що і медовий місяць в ньому зайвий?</l>
        </sp>
        <sp who="#antej">
          <speaker>Антей</speaker>
          <l>Мені мов сором тішитися щастям,</l>
          <l>як здумаю, що ти за нього платиш</l>
          <l>тяжкою працею… Ми маєм щастя,</l>
          <l>а ти що маєш тут у рідній хаті?</l>
        </sp>
        <sp who="#evfrozina">
          <speaker>Евфрозіна</speaker>
          <l>Я маю брата. І нехай довіку</l>
          <l>я дівуватиму – я не позаздрю</l>
          <l>ані жінкам, ні матерям щасливим,</l>
          <l>бо їх любов лиш їх родині служить,</l>
          <l>моя ж – Елладі всій. В тобі, Антею,</l>
          <l>уся надія наша.</l>
        </sp>
        <sp who="#antej">
          <speaker>Антей</speaker>
          <l>Евфрозіно,</l>
          <l>як можна всю надію покладати</l>
          <l>в комусь одному?</l>
        </sp>
        <sp who="#evfrozina">
          <speaker>Евфрозіна</speaker>
          <l>Аполлон один</l>
          <l>з усіх богів не розлюбив Еллади,</l>
          <l>і є ще їй надія на життя.</l>
          <l>А поки Аполлон є на Парнасі,</l>
          <l>то й музи будуть з ним.</l>
        </sp>
        <sp who="#antej">
          <speaker>Антей</speaker>
          <stage>(з усміхом)</stage>
          <l>Я не безславний,</l>
          <l>хоч ти одна мені даєш тріумфи,</l>
          <l>бо ти для мене Ніке!</l>
        </sp>
        <sp who="#evfrozina">
          <speaker>Евфрозіна</speaker>
          <l>Ніке мусить</l>
          <l>свою роботу знати. Постривай.</l>
          <stage>(Виломлює з лаврового куща дві галузки, зв’язує їх у вінець і стає на постаменті колони
            в позі богині перемоги Ніке, простягши руку з вінцем.)</stage>
          <l>Ходи сюди! Схили прегорде чоло!</l>
        </sp>
        <stage>Антей підходить, все усміхаючись, і схиляє голову перед Евфрозіною, а в неї усміх
          бореться з сльозами щирого зворушення, коли вона кладе братові лаври на голову.</stage>
        <sp who="#nerisa">
          <speaker>Неріса</speaker>
          <stage>(молоденька, струнка, надзвичайно зграбна, чепурненько вбрана, стає на порозі гінекея і
            здивовано скрикує)</stage>
          <l>Се що таке?</l>
        </sp>
        <stage>Евфрозіна засоромлена зіскакує з постаменту.</stage>
        <sp who="#antej">
          <speaker>Антей</speaker>
          <l>Се Ніке увінчала</l>
          <l>свого поета. А коли й харіта</l>
          <l>йому додасть гранату чи троянду,</l>
          <l>він буде обдарований усім,</l>
          <l>чого дозволено бажати смертним.</l>
        </sp>
        <sp who="#evfrozina">
          <speaker>Евфрозіна</speaker>
          <stage>(почуваючи себе ніяково під холодним поглядом Неріси)</stage>
          <l>Троянда он цвіте…</l>
          <stage>(До Антея.)</stage>
          <l>Одначе Ніке</l>
          <l>до кухні мусить – помогти матусі, –</l>
          <l>бо в нас сьогодні оргія правдива:</l>
          <l>купили риби, а якраз нам тітка</l>
          <l>дала вина і пару голуб’яток.</l>
          <l>Як я ще напечу медяників,</l>
          <l>то й Меценат на оргію позаздрить!</l>
          <stage>(З трохи примушеним сміхом зникає в дверях гінекея.)</stage>
        </sp>
        <sp who="#nerisa">
          <speaker>Неріса</speaker>
          <l>Чудна та Евфрозіна – все їй смішки!</l>
        </sp>
        <sp who="#antej">
          <speaker>Антей</speaker>
          <l>Що ж, молода…</l>
          <stage>(Здіймає лаври в голови, держить їх в руці, в дальшій розмові кладе на лавці коло себе,
            сівши.)</stage>
        </sp>
        <sp who="#nerisa">
          <speaker>Неріса</speaker>
          <l>Та я ж, либонь, молодша,</l>
          <l>проте…</l>
        </sp>
        <sp who="#antej">
          <speaker>Антей</speaker>
          <l>«Проте часами химерую», –</l>
          <l>так хтіла ти сказати?</l>
          <stage>(Сміючись, обіймає її, вона здержано приймає його пестощі.)</stage>
          <l>Що тобі?</l>
          <l>Нездужаєш, чи хто тебе образив?</l>
        </sp>
        <sp who="#nerisa">
          <speaker>Неріса</speaker>
          <l>А ти й не знаєш? Певне, вже й сусіди</l>
          <l>напам’ять вивчили оту промову</l>
          <l>про викуп мій, про посаг Евфрозіни,</l>
          <l>що мати виголошує щодня.</l>
        </sp>
        <sp who="#antej">
          <speaker>Антей</speaker>
          <l>Уже й щодня!</l>
        </sp>
        <sp who="#nerisa">
          <speaker>Неріса</speaker>
          <l>Та що ж, в тому є правда.</l>
          <l>Мені самій ніяково дивитись</l>
          <l>у вічі Евфрозіні.</l>
        </sp>
        <sp who="#antej">
          <speaker>Антей</speaker>
          <l>Евфрозіна</l>
          <l>тебе ні в чім не винуватить.</l>
        </sp>
        <sp who="#nerisa">
          <speaker>Неріса</speaker>
          <l>Знаю.</l>
          <l>Вона недарма в тебе Антігона…</l>
        </sp>
        <sp who="#antej">
          <speaker>Антей</speaker>
          <l>Нерісочко! от се вже справді сором, –</l>
          <l>підслухати, а потім ще й корити.</l>
        </sp>
        <sp who="#nerisa">
          <speaker>Неріса</speaker>
          <l>Підслухати! В нас не такі палати,</l>
          <l>щоб не було з кутка в куток все чутно!</l>
        </sp>
        <sp who="#antej">
          <speaker>Антей</speaker>
          <stage>(трохи вражений)</stage>
          <l>Палати є тепер лиш у римлян.</l>
          <l>Було тобі піти за Мецената.</l>
        </sp>
        <sp who="#nerisa">
          <speaker>Неріса</speaker>
          <stage>(лагідніше, ніж досі)</stage>
          <l>Я не корю тебе, що ти убогий,</l>
          <l>але яка ж дружина не бажає</l>
          <l>своєму чоловікові достатків?</l>
        </sp>
        <sp who="#antej">
          <speaker>Антей</speaker>
          <l>Ну, і собі при тому.</l>
        </sp>
        <sp who="#nerisa">
          <speaker>Неріса</speaker>
          <l>І собі.</l>
          <l>Хіба то зле? Я справді не вдалася</l>
          <l>до того, щоб весь день в ярмі ходити</l>
          <l>так, як твоя сестра.</l>
        </sp>
        <sp who="#antej">
          <speaker>Антей</speaker>
          <l>Ти ж і не ходиш.</l>
        </sp>
        <sp who="#nerisa">
          <speaker>Неріса</speaker>
          <l>А думаєш, мені від того легше?</l>
        </sp>
        <sp who="#antej">
          <speaker>Антей</speaker>
          <l>Якби не легше, ти б сама робила.</l>
        </sp>
        <sp who="#nerisa">
          <speaker>Неріса</speaker>
          <l>В людей на те рабині є…</l>
        </sp>
        <sp who="#antej">
          <speaker>Антей</speaker>
          <l>Нерісо,</l>
          <l>від тебе трохи дивно сеє чути.</l>
        </sp>
        <sp who="#nerisa">
          <speaker>Неріса</speaker>
          <l>Бо я сама рабинею була?</l>
          <l>Так що ж, я б і на волі заробляла</l>
          <l>тим, чим тоді, якби ти допустив.</l>
          <l>Як я тепер нікому не потрібна,</l>
          <l>всім на заваді, мов поріг високий,</l>
          <l>то з того винен ти!</l>
        </sp>
        <sp who="#antej">
          <speaker>Антей</speaker>
          <l>Ну, годі, люба…</l>
        </sp>
        <sp who="#nerisa">
          <speaker>Неріса</speaker>
          <l>Дозволь мені вступити до театру,</l>
          <l>то я твою сестру озолочу</l>
          <l>і буду матері невістка люба,</l>
          <l>бо, певне, більше зароблю за танці,</l>
          <l>ніж ти за спів та за науку хисту.</l>
        </sp>
        <sp who="#antej">
          <speaker>Антей</speaker>
          <l>Нерісо, годі! Се твій жаль говорить,</l>
          <l>і з сього справді винен я. Прости!</l>
          <stage>(Цілує її, вона прихиляється до нього з виразом невинно ображеної дитини.)</stage>
          <l>Моя кохана! Скарбе мій! Не дам,</l>
          <l>не дам тебе юрбі тій безсоромній!..</l>
          <l>Не підеш ти на оргії до неї, –</l>
          <l>вона не тямить, що то є правдива</l>
          <l>святая оргія, встанова божа!</l>
        </sp>
        <sp who="#nerisa">
          <speaker>Неріса</speaker>
          <l>Ти був коли на оргії?</l>
        </sp>
        <sp who="#antej">
          <speaker>Антей</speaker>
          <l>Давно.</l>
          <l>Ще підлітком. Ще як була в Корінфі</l>
          <l>гетерія співців, таємна, звісно,</l>
          <l>бо всяке ж товариство є злочин,</l>
          <l>на римську думку.</l>
        </sp>
        <sp who="#nerisa">
          <speaker>Неріса</speaker>
          <l>Що ж? і дуже пишні</l>
          <l>були в вас оргії?</l>
        </sp>
        <sp who="#antej">
          <speaker>Антей</speaker>
          <l>Зважай сама.</l>
          <l>Збирались ми все по таких господах,</l>
          <l>як от моя…</l>
        </sp>
        <sp who="#nerisa">
          <speaker>Неріса</speaker>
          <stage>(розчаровано)</stage>
          <l>Ах, так!..</l>
        </sp>
        <sp who="#antej">
          <speaker>Антей</speaker>
          <l>У нас в кратерах</l>
          <l>вода все панувала над вином.</l>
          <l>Квітки бували в нас лише в ту пору,</l>
          <l>коли вони цвіли в садках та в полі,</l>
          <l>а як верталась в Тартар Персефона,</l>
          <l>то забирала нам усі покраси.</l>
        </sp>
        <sp who="#nerisa">
          <speaker>Неріса</speaker>
          <l>Хіба ж бувають оргії без квітів?</l>
        </sp>
        <sp who="#antej">
          <speaker>Антей</speaker>
          <l>У нас бували, ще й які буйні!</l>
        </sp>
        <sp who="#nerisa">
          <speaker>Неріса</speaker>
          <l>Але ж вони були таємні, кажеш?</l>
          <l>То як же буйних оргій тих не чули</l>
          <l>знадвору люди?</l>
        </sp>
        <sp who="#antej">
          <speaker>Антей</speaker>
          <l>Чи ж вони могли</l>
          <l>знадвору чути, як серця в нас б’ються?</l>
          <l>Чи ж сяйво наших поглядів проймало</l>
          <l>камінні мури та загони щільні?</l>
        </sp>
        <sp who="#nerisa">
          <speaker>Неріса</speaker>
          <l>А ваші співи?</l>
        </sp>
        <sp who="#antej">
          <speaker>Антей</speaker>
          <l>О, вони були</l>
          <l>потужнії натхненням, а не гуком.</l>
          <l>І в стриманім зітханні тихих струн</l>
          <l>ми вгадувати вміли урагани,</l>
          <l>що нуртували в грудях у співця.</l>
          <l>В нас буйні кучері були, мов тирси,</l>
          <l>гукали погляди: «Evoe Bacche»!</l>
          <l>Хоч би сама вода була в кратерах,</l>
          <l>ми ще б розходились додому п’яні.</l>
          <l>О, я хотів, щоб ти хоч раз попала</l>
          <l>на оргію таку! В святім безумстві</l>
          <l>ти б у танку зайшлася, як менада!</l>
        </sp>
        <sp who="#nerisa">
          <speaker>Неріса</speaker>
          <l>Бувала я на оргіях не раз.</l>
        </sp>
        <sp who="#antej">
          <speaker>Антей</speaker>
          <l>Але не на таких!</l>
        </sp>
        <sp who="#nerisa">
          <speaker>Неріса</speaker>
          <l>Либонь, на кращих.</l>
        </sp>
        <sp who="#antej">
          <speaker>Антей</speaker>
          <l>Того не може бути.</l>
        </sp>
        <sp who="#nerisa">
          <speaker>Неріса</speaker>
          <l>Я не знаю,</l>
          <l>які були ті ваші, але тії,</l>
          <l>що я на їх дитиною ходила,</l>
          <l>були мов сни розкішні.</l>
        </sp>
        <sp who="#antej">
          <speaker>Антей</speaker>
          <l>Се злочин –</l>
          <l>на оргії такі дітей водити!</l>
        </sp>
        <sp who="#nerisa">
          <speaker>Неріса</speaker>
          <l>Моя матуся мусила.</l>
        </sp>
        <sp who="#antej">
          <speaker>Антей</speaker>
          <l>Я знаю…</l>
          <l>Пробач, я мовив нерозумне слово.</l>
          <l>Повинен би я тямити, як тяжко</l>
          <l>рабині-танцівниці серце рвалось,</l>
          <l>коли вона свою єдину доню,</l>
          <l>що ледве виросла із немовляток,</l>
          <l>вела на те позорище.</l>
        </sp>
        <sp who="#nerisa">
          <speaker>Неріса</speaker>
          <l>Нічого</l>
          <l>мені про те матуся не казала.</l>
          <l>Я завжди йшла на оргію весела,</l>
          <l>там ласощів я їла досхочу,</l>
          <l>та й забавки перепадали часом,</l>
          <l>бо гості пестили мене…</l>
        </sp>
        <sp who="#antej">
          <speaker>Антей</speaker>
          <l>Не згадуй!</l>
          <l>Аж холодно, як здумаю… Запевне,</l>
          <l>ті їхні пестощі були масні</l>
          <l>і кожне слово брудом перейнято!</l>
        </sp>
        <sp who="#nerisa">
          <speaker>Неріса</speaker>
          <l>Не знаю, я тоді не розуміла</l>
          <l>ні слів масних, ні поглядів брудних,</l>
          <l>але красу я тямила й малою,</l>
          <l>і серденько тремтіло від хвали,</l>
          <l>як струночка під плектроном на лірі.</l>
          <l>На примості високім ми обидві</l>
          <l>були немов веселки – більша й менша</l>
          <l>на ясній верховині. Покривала,</l>
          <l>прозорі та барвисті, легким луком</l>
          <l>перекидалися понад хмаринки</l>
          <l>злотистих курев запашних. Тоді</l>
          <l>мені здавалося, що я танцюю</l>
          <l>на хмароньках небесних, а з землі</l>
          <l>до мене долітають тільки квіти.</l>
          <l>То гості кидали до нас квітки,</l>
          <l>не тямлячись від захвату палкого…</l>
        </sp>
        <sp who="#antej">
          <speaker>Антей</speaker>
          <l>А в тих квітках ховався невидимий</l>
          <l>холодний гад розпусти і зневаги.</l>
        </sp>
        <sp who="#nerisa">
          <speaker>Неріса</speaker>
          <l>Кажу ж тобі, що я того не знала!</l>
        </sp>
        <sp who="#antej">
          <speaker>Антей</speaker>
          <l>Але тепер ти знаєш, чим бувають</l>
          <l>рабині-танцівниці для римлян,</l>
          <l>і тямиш добре, що тебе спіткало б,</l>
          <l>якби ти серед оргій тих зросла</l>
          <l>так, як твоя матуся нещаслива,</l>
          <l>що згинула, мов забавка розбита,</l>
          <l>у забутті, в недузі та в погорді.</l>
        </sp>
        <sp who="#nerisa">
          <speaker>Неріса</speaker>
          <l>Я тямлю, що тобі я винна дяку.</l>
          <l>Не бійся, я того не забуваю.</l>
        </sp>
        <sp who="#antej">
          <speaker>Антей</speaker>
          <l>Нерісо! Чи того ж я потребую?</l>
        </sp>
        <sp who="#nerisa">
          <speaker>Неріса</speaker>
          <l>Ні-ні, я не повинна забувати,</l>
          <l>що ти зробив людиною мене,</l>
          <l>«маленьку мавпочку з Танагри».</l>
        </sp>
        <sp who="#antej">
          <speaker>Антей</speaker>
          <l>Годі!</l>
          <l>Я не люблю, як ти таке говориш,</l>
          <l>і прозвища того я не терплю,</l>
          <l>що прикладали ті римляни грубі</l>
          <l>до еллінської ніжної дитинки.</l>
          <l>То заздрили вони, що їх римлянки</l>
          <l>були важкі й незграбні проти тебе,</l>
          <l>моєї «вітроногої» Неріси!</l>
        </sp>
        <sp who="#nerisa">
          <speaker>Неріса</speaker>
          <stage>(задумана)</stage>
          <l>І нащо то мені?…</l>
        </sp>
        <sp who="#antej">
          <speaker>Антей</speaker>
          <l>Що саме, люба?</l>
        </sp>
        <sp who="#nerisa">
          <speaker>Неріса</speaker>
          <l>Отая «вітроногість», як ти кажеш…</l>
          <l>Вже я ж не танцівниця.</l>
        </sp>
        <sp who="#antej">
          <speaker>Антей</speaker>
          <l>Як, Нерісо?</l>
          <l>Хіба тебе не радує хвала</l>
          <l>моя і наших друзів скромних, щирих?</l>
          <l>Хіба ж то мало – бути в нашій хаті</l>
          <l>укритим скарбом, але дорогим,</l>
          <l>таким, що й цезар ліпшого не має?</l>
        </sp>
        <sp who="#nerisa">
          <speaker>Неріса</speaker>
          <l>Укритим скарбом… Я скажу по правді,</l>
          <l>що я щедрішою вдалась від тебе.</l>
          <l>І ти ж укритий скарб, а я ж, Антею,</l>
          <l>тим не радію, що твоєї ліри</l>
          <l>не чує світ широкий, тільки я</l>
          <l>та слухачів твоїх мала громадка.</l>
          <l>Ні! якби сила, я б тебе сама</l>
          <l>поставила на п’єдестал високий,</l>
          <l>мов постать Аполлона-кітариста!</l>
          <l>і хай би світ сповнявся тих пісень,</l>
          <l>що ти б тоді творив на високості!</l>
        </sp>
        <sp who="#antej">
          <speaker>Антей</speaker>
          <l>Ти думаєш, либонь, що і натхнення</l>
          <l>повищати від п’єдесталу може?</l>
        </sp>
        <sp who="#nerisa">
          <speaker>Неріса</speaker>
          <l>Авжеж! Я певна того!</l>
        </sp>
        <sp who="#antej">
          <speaker>Антей</speaker>
          <l>Ти дитина…</l>
          <l>Але як ти так любиш п’єдестали,</l>
          <l>то будь утішена, бо наш Федон</l>
          <l>вже ж вирізьбив на взір твій Терпсіхору</l>
          <l>і дав їй п’єдестал високий досить.</l>
        </sp>
        <sp who="#nerisa">
          <speaker>Неріса</speaker>
          <l>А де ж він тую статую подіне?</l>
        </sp>
        <sp who="#antej">
          <speaker>Антей</speaker>
          <l>Нам принесе.</l>
        </sp>
        <sp who="#nerisa">
          <speaker>Неріса</speaker>
          <l>Тут і лишить?</l>
        </sp>
        <sp who="#antej">
          <speaker>Антей</speaker>
          <l>Запевне.</l>
          <l>Се ж буде дружній дар нам від Федона.</l>
          <stage>(Пауза.)</stage>
          <l>Ти щось примовкла, наче зажурилась.</l>
          <l>Чого, Нерісо?</l>
        </sp>
        <sp who="#nerisa">
          <speaker>Неріса</speaker>
          <l>Я собі гадаю,</l>
          <l>що скільки ще ся хата поховає</l>
          <l>в собі укритих скарбів, мов гробниця…</l>
        </sp>
        <sp who="#antej">
          <speaker>Антей</speaker>
          <l>Я не люблю таких речей у тебе.</l>
        </sp>
        <sp who="#nerisa">
          <speaker>Неріса</speaker>
          <l>Як буде тут камінна Терпсіхора,</l>
          <l>то я мовчання перейму від неї.</l>
        </sp>
        <sp who="#antej">
          <speaker>Антей</speaker>
          <l>Нерісо, ти сьогодні вередлива.</l>
        </sp>
        <sp who="#nerisa">
          <speaker>Неріса</speaker>
          <l>Як так, то я піду.</l>
          <stage>(Встає.)</stage>
        </sp>
        <sp who="#antej">
          <speaker>Антей</speaker>
          <stage>(затримує її, обнявши)</stage>
          <l>Ні-ні, кохана!</l>
        </sp>
        <sp who="#nerisa">
          <speaker>Неріса</speaker>
          <stage>(визволяючись)</stage>
          <l>Пусти мене!</l>
        </sp>
        <stage>Чутно стукання у хвіртку.</stage>
        <l>Он хтось прийшов до тебе.</l>
        <stage>Неріса йде в гінекей. Антей одчиняє хвіртку і впускає Федона – молодого скульптора.</stage>
        <sp who="#antej">
          <speaker>Антей</speaker>
          <l>Здоров, Федоне!</l>
        </sp>
        <stage>Вітаються.</stage>
        <sp who="#fedon">
          <speaker>Федон</speaker>
          <l>Я лиш на хвилинку,</l>
          <l>так ніколи!</l>
        </sp>
        <sp who="#antej">
          <speaker>Антей</speaker>
          <l>Чому? Роботу маєш?</l>
        </sp>
        <sp who="#fedon">
          <speaker>Федон</speaker>
          <l>Роботу поки що я вже скінчив,</l>
          <l>та тут нові клопоти – вибираюсь</l>
          <l>на панську оргію до Мецената!</l>
        </sp>
        <sp who="#antej">
          <speaker>Антей</speaker>
          <stage>(зчудований)</stage>
          <l>Тебе запрошено?</l>
        </sp>
        <sp who="#fedon">
          <speaker>Федон</speaker>
          <l>З тобою разом.</l>
        </sp>
        <sp who="#antej">
          <speaker>Антей</speaker>
          <l>Жартуєш чи глузуєш?</l>
        </sp>
        <sp who="#fedon">
          <speaker>Федон</speaker>
          <l>Правду мовлю,</l>
          <l>се ж я прийшов тобі переказати</l>
          <l>запросини.</l>
        </sp>
        <sp who="#antej">
          <speaker>Антей</speaker>
          <l>Хто ж їх тобі приніс?</l>
        </sp>
        <sp who="#fedon">
          <speaker>Федон</speaker>
          <l>Я сам одержав, бувши в Мецената.</l>
        </sp>
        <sp who="#antej">
          <speaker>Антей</speaker>
          <l>Ти в Мецената був? Чого?</l>
        </sp>
        <sp who="#fedon">
          <speaker>Федон</speaker>
          <l>По справі…</l>
          <l>І знаєш, я ніяк не сподівався,</l>
          <l>що він такий.</l>
        </sp>
        <sp who="#antej">
          <speaker>Антей</speaker>
          <l>Який?</l>
        </sp>
        <sp who="#fedon">
          <speaker>Федон</speaker>
          <l>Такий привітний,</l>
          <l>і неподібно, що великий пан,</l>
          <l>говорить так…</l>
        </sp>
        <sp who="#antej">
          <speaker>Антей</speaker>
          <l>Та з чого ж ти дивуєш?</l>
          <l>Що пан вельможний на поріг пускає</l>
          <l>митця убогого? Чи, може, з того,</l>
          <l>що й римлянин часом дещо тямить</l>
          <l>у хисті красному?</l>
        </sp>
        <sp who="#fedon">
          <speaker>Федон</speaker>
          <l>О ні, не «дещо»,</l>
          <l>а він таки знавець великий, справжній!</l>
          <l>Адже й тебе він перший оцінив.</l>
        </sp>
        <sp who="#antej">
          <speaker>Антей</speaker>
          <l>Він перший? Але ж я давно мав школу,</l>
          <l>як Мецената не було в Корінфі.</l>
        </sp>
        <sp who="#fedon">
          <speaker>Федон</speaker>
          <l>Що школа! То до слави так належить,</l>
          <l>як глиняна патера до скульптури.</l>
        </sp>
        <sp who="#antej">
          <speaker>Антей</speaker>
          <l>Та вже було подібне щось до слави,</l>
          <l>коли той пан довідався про мене.</l>
        </sp>
        <sp who="#fedon">
          <speaker>Федон</speaker>
          <l>Сказати правду, випадок сліпий</l>
          <l>звістив про тебе: учень твій один</l>
          <l>вступити хтів у хор панегіристів</l>
          <l>і на зразок умілості своєї</l>
          <l>твою епіталаму проспівав,</l>
          <l>оту, що ти зложив на шлюб твій власний.</l>
        </sp>
        <stage>Антей робить рух урази, але Федон, невважаючи, провадить далі.</stage>
        <l>Ми з Меценатом надійшли на теє,</l>
        <l>я розказав йому, хто автор співу,</l>
        <l>і зараз же він доручив мені</l>
        <l>тебе просить на оргію до нього,</l>
        <l>а се не мало значить, любий друже.</l>
        <sp who="#antej">
          <speaker>Антей</speaker>
          <stage>(стримуючи досаду, викликану остатніми словами Федона)</stage>
          <l>Яку ти міг до нього мати справу?</l>
        </sp>
        <sp who="#fedon">
          <speaker>Федон</speaker>
          <l>Він статую купив недавно в мене,</l>
          <l>то я її до нього відпровадив,</l>
          <l>щоб не ушкодили раби, несучи.</l>
        </sp>
        <sp who="#antej">
          <speaker>Антей</speaker>
          <l>Яку ж ти статую йому продав?</l>
        </sp>
        <sp who="#fedon">
          <speaker>Федон</speaker>
          <l>Пробач… я, власне, мусив би спитати</l>
          <l>твоєї згоди… та пани вельможні</l>
          <l>не люблять ждати…</l>
        </sp>
        <sp who="#antej">
          <speaker>Антей</speaker>
          <l>Ти продав Нерісу?!</l>
        </sp>
        <sp who="#fedon">
          <speaker>Федон</speaker>
          <l>Ні, статую богині Терпсіхори.</l>
        </sp>
        <sp who="#antej">
          <speaker>Антей</speaker>
          <l>Ти б і саму богиню запродав,</l>
          <l>якби лиш міг, у римський дім розпусти!</l>
        </sp>
        <sp who="#fedon">
          <speaker>Федон</speaker>
          <stage>(встає ображений)</stage>
          <l>Такого ти не смієш говорити!</l>
        </sp>
        <sp who="#antej">
          <speaker>Антей</speaker>
          <l>Тобі не до лиця така вражливість,</l>
          <l>бо ти ж продав туди свій твір найкращий,</l>
          <l>де зневажають все, що нам святе.</l>
        </sp>
        <sp who="#fedon">
          <speaker>Федон</speaker>
          <stage>(впадаючи в річ)</stage>
          <l>Нічого там ніхто не зневажає!</l>
          <l>Там цінять геній, там дарують славу,</l>
          <l>не тільки гроші. Я не запродав</l>
          <l>своєї Терпсіхори. Я поставив</l>
          <l>її на подив людський, мов у храмі.</l>
          <l>Чи вже вона й для храму засвята,</l>
          <l>по-твоєму?</l>
        </sp>
        <sp who="#antej">
          <speaker>Антей</speaker>
          <l>По-моєму, блюзнірство –</l>
          <l>рівняти дім римлянина до храму!</l>
          <l>За гроші чи за славу – ти продався</l>
          <l>укупі з твором рук твоїх.</l>
        </sp>
        <sp who="#fedon">
          <speaker>Федон</speaker>
          <l>Антею!</l>
          <l>Ти хочеш довести мене до того,</l>
          <l>щоб я пішов і викупив назад</l>
          <l>ту статую. За гроші неможливо,</l>
          <l>щоб Меценат раз куплене продав,</l>
          <l>та, може ж, се ще не остатня іскра</l>
          <l>мого натхнення, може, я здолаю</l>
          <l>щось кращого створити – їй на викуп.</l>
        </sp>
        <sp who="#antej">
          <speaker>Антей</speaker>
          <l>Ти купиш другий гріх, і то ще тяжчий.</l>
        </sp>
        <sp who="#fedon">
          <speaker>Федон</speaker>
          <l>Не розумію, що ти з мене хочеш!</l>
          <l>Чи мав би й я весь вік, як ти, сидіти</l>
          <l>без хліба і без слави?</l>
        </sp>
        <sp who="#antej">
          <speaker>Антей</speaker>
          <l>Се повинен</l>
          <l>терпіти еллін, коли хліб і славу</l>
          <l>здобути може тільки з римських рук.</l>
        </sp>
        <sp who="#fedon">
          <speaker>Федон</speaker>
          <l>Хто слави не бажає, той не еллін, –</l>
          <l>жадобу сю батьки нам заповіли,</l>
          <l>діставши від дідів.</l>
        </sp>
        <sp who="#antej">
          <speaker>Антей</speaker>
          <l>Діди приймали</l>
          <l>вінці свої з рук матері Еллади,</l>
          <l>батьки дозволили зв’язать їй руки</l>
          <l>і тим синів позбавили вінців.</l>
          <l>Авжеж, Федоне, відколи безславна</l>
          <l>сама Еллада – елліни повинні</l>
          <l>жадобу слави в серці заглушити.</l>
        </sp>
        <sp who="#fedon">
          <speaker>Федон</speaker>
          <l>І збільшити безслав’я свого краю?</l>
          <l>Та чим же вславиться сама Еллада,</l>
          <l>коли їй діти лаврів не здобудуть?</l>
        </sp>
        <sp who="#antej">
          <speaker>Антей</speaker>
          <l>Уже ж не з рук ворожих їх приймати!</l>
        </sp>
        <sp who="#fedon">
          <speaker>Федон</speaker>
          <l>Чому ж би ні? Гомер казав: «Солодка</l>
          <l>хвала від ворога».</l>
        </sp>
        <sp who="#antej">
          <speaker>Антей</speaker>
          <l>На полі бою,</l>
          <l>та не у полоні!</l>
        </sp>
        <sp who="#fedon">
          <speaker>Федон</speaker>
          <l>Слава і в полоні</l>
          <l>все буде славою.</l>
        </sp>
        <sp who="#antej">
          <speaker>Антей</speaker>
          <l>Не сподівайся!</l>
          <l>Неславу дозволяють нам носити,</l>
          <l>а славу Рим бере, немов податок.</l>
          <l>І тая Терпсіхора, що продав ти,</l>
          <l>прославить не Елладу й не тебе,</l>
          <l>а той багатий Рим, що стяг всі скарби</l>
          <l>з усіх країв руками Меценатів.</l>
          <l>Його колекцію твій твір прославить,</l>
          <l>а не тебе, ти тільки раб отой,</l>
          <l>що хистом оргію панам скрашає,</l>
          <l>та оргія все ж панська зостається,</l>
          <l>хоч рабські руки вряджують її.</l>
        </sp>
        <sp who="#fedon">
          <speaker>Федон</speaker>
          <l>Рабам на оргії немає честі,</l>
          <l>але хто має гостем буть на ній,</l>
          <l>як я і ти…</l>
        </sp>
        <sp who="#antej">
          <speaker>Антей</speaker>
          <l>Того не сподівайся,</l>
          <l>щоб я пішов на оргію з тобою!</l>
          <l>Запобігай вже сам вельможних ласки,</l>
          <l>а я лишусь «без хліба і без слави»,</l>
          <l>як ти казав, та, може, не без честі.</l>
        </sp>
        <sp who="#fedon">
          <speaker>Федон</speaker>
          <l>По щирості, я радив би піти.</l>
        </sp>
        <sp who="#antej">
          <speaker>Антей</speaker>
          <l>Та вже ж! волам у парі охвітніше</l>
          <l>ярмо носити.</l>
        </sp>
        <sp who="#fedon">
          <speaker>Федон</speaker>
          <l>Бачу, ти не віриш,</l>
          <l>що я тобі добра бажати можу.</l>
          <l>А все ж, хоч ти мене образив тяжко,</l>
          <l>я не забув, що ми з тобою друзі.</l>
        </sp>
        <sp who="#antej">
          <speaker>Антей</speaker>
          <l>То я тебе, не ти мене образив?!</l>
        </sp>
        <sp who="#fedon">
          <speaker>Федон</speaker>
          <l>Авжеж, я Терпсіхору відкуплю,</l>
          <l>а ти вразливих слів своїх не вернеш.</l>
        </sp>
        <sp who="#antej">
          <speaker>Антей</speaker>
          <l>І ти того не можеш відкупити,</l>
          <l>що ти вчинив. Ти оганьбив свій хист.</l>
          <l>З богині ти зробив товар звичайний.</l>
          <l>Хоч вернеться з неволі Терпсіхора,</l>
          <l>то вже вона богинею не буде.</l>
          <l>А мармур – як не бог, те просто камінь.</l>
        </sp>
        <sp who="#fedon">
          <speaker>Федон</speaker>
          <l>Коли він богом став, то вже ніколи</l>
          <l>у камінь не повернеться. Твір хисту</l>
          <l>на всякім місці твором хисту буде.</l>
          <l>Твоя епіталама пролунала</l>
          <l>не гірше у просторій римській школі,</l>
          <l>ніж у твоїй тісній убогій хаті.</l>
          <l>Якби ж ти сам ще заспівав її</l>
          <l>у Меценатових гучних палатах,</l>
          <l>приграючи на лірі дорогій…</l>
        </sp>
        <sp who="#antej">
          <speaker>Антей</speaker>
          <l>Федоне! Не кажи мені такого,</l>
          <l>бо я тебе зненавиджу навіки!</l>
        </sp>
        <sp who="#fedon">
          <speaker>Федон</speaker>
          <l>Антею, се якась дивна затятість.</l>
          <l>Та ж еллінам не першина приймати</l>
          <l>хвалу чужинців, і яка ж в тім ганьба?</l>
        </sp>
        <sp who="#antej">
          <speaker>Антей</speaker>
          <l>Чужинців – так, але не переможців.</l>
          <l>Бо переможець лиш тоді похвалить,</l>
          <l>коли подоланий похилить чоло</l>
          <l>йому до ніг і порох поцілує</l>
          <l>з-під стіп його.</l>
        </sp>
        <sp who="#fedon">
          <speaker>Федон</speaker>
          <l>Таке бувало в персів</l>
          <l>та в інших східних варварів. Ніколи</l>
          <l>сього від нас не вимагали в Римі.</l>
        </sp>
        <sp who="#antej">
          <speaker>Антей</speaker>
          <l>Не вимагали? Хто ж то перейшов</l>
          <l>по нас, як по містках, до храму слави</l>
          <l>всесвітньої? Кого ми на собі</l>
          <l>з безодні варварства на гору несли?</l>
          <l>Чи ж не лягли ми каменем наріжним</l>
          <l>до мавзолею нашим переможцям?</l>
          <l>І ми ще маємо радіти з того,</l>
          <l>що вам дозволять у гучних палатах</l>
          <l>на лірі заграбованій пограти?</l>
        </sp>
        <sp who="#fedon">
          <speaker>Федон</speaker>
          <l>Хіба тій лірі краще німувати?</l>
        </sp>
        <sp who="#antej">
          <speaker>Антей</speaker>
          <l>Так, краще!</l>
        </sp>
        <sp who="#fedon">
          <speaker>Федон</speaker>
          <l>Ні, я думаю, що гірше.</l>
          <l>Все ж краще будувати мавзолеї</l>
          <l>хоч би і не собі, ніж просто бути,</l>
          <l>мов зілля придорожнє, під ногами</l>
          <l>у того ж переможця. Він як схоче,</l>
          <l>то збройною ногою вмить розтопче</l>
          <l>всі наші гордощі, всі буйні мрії…</l>
        </sp>
        <sp who="#antej">
          <speaker>Антей</speaker>
          <l>Що ж? Ліпше нам самим те все стоптати,</l>
          <l>щоб ворогам не завдавати праці?</l>
          <l>Се жрець краси так думає й говорить?</l>
          <l>Лишилося одно – так і вчинити.</l>
          <l>Ти не продався, – гірше! Ти віддався</l>
          <l>у руки ворогу, як мертва глина,</l>
          <l>з якої кожне виліпить, що хоче.</l>
          <l>Та хто ж тобі натхне вогонь живий,</l>
          <l>коли з творця ти творивом зробився?</l>
          <l>Іди служи своєму Меценату,</l>
          <l>забудь краси великі заповіти,</l>
          <l>забудь несмертний образ Прометея,</l>
          <l>борця проти богів, забудь і муки</l>
          <l>Лаокоона, страдника за правду,</l>
          <l>не згадуй героїні Антігони,</l>
          <l>ні месниці Електри. Викинь з думки</l>
          <l>Елладу, що, мов Андромеда скута,</l>
          <l>покинута потворі на поталу,</l>
          <l>з нудьгою жде Персея-оборонця.</l>
          <l>Ти не Персей, бо ти закам’янів</l>
          <l>перед обличчям римської Медузи.</l>
          <l>Ти вже не тямиш вищої краси,</l>
          <l>краси змагання, хоч і без надії…</l>
        </sp>
        <sp who="#fedon">
          <speaker>Федон</speaker>
          <l>Нема краси в затятості безсилій…</l>
          <l>Але з тобою, бачу, не зговориш!</l>
          <l>бувай здоров. Я йду.</l>
        </sp>
        <sp who="#antej">
          <speaker>Антей</speaker>
          <l>Прощай, Федоне.</l>
        </sp>
        <sp who="#fedon">
          <speaker>Федон</speaker>
          <l>Ми вже не друзями розстаємось?</l>
        </sp>
        <sp who="#antej">
          <speaker>Антей</speaker>
          <l>Боюсь, коли б не стрілись ворогами.</l>
        </sp>
        <stage>Федон, здвигнувши плечима, виходить.</stage>
        <sp who="#nerisa">
          <speaker>Неріса</speaker>
          <stage>(виходить з гінекея, ледве зачинилась хвіртка за Федоном)</stage>
          <l>Антею, я тебе не розумію!</l>
          <l>Так шорстко ти з Федоном обійшовся,</l>
          <l>а в чім його вина?</l>
        </sp>
        <sp who="#antej">
          <speaker>Антей</speaker>
          <l>Ти прислухалась?</l>
          <l>То вже було прислухатись як слід.</l>
          <l>Чи, може, то тобі якраз до мислі,</l>
          <l>що буде на позорищі стояти</l>
          <l>твоя подоба в домі переможця?</l>
        </sp>
        <sp who="#nerisa">
          <speaker>Неріса</speaker>
          <l>Яке позорище? Хто переможець?</l>
          <l>Чим винен Меценат, що дід його</l>
          <l>чи, може, прадід з еллінами бився?</l>
          <l>Тепер же Меценат не забирає</l>
          <l>ніяких наших скарбів силоміць,</l>
          <l>але купує, ще й за добру ціну.</l>
        </sp>
        <sp who="#antej">
          <speaker>Антей</speaker>
          <l>Тим злотом, що стягається до Риму</l>
          <l>з подоланих, таки ж і з нас самих.</l>
        </sp>
        <sp who="#nerisa">
          <speaker>Неріса</speaker>
          <l>Не сам же Меценат його стягає.</l>
          <l>Та й ти як спадок одібрав по батьку,</l>
          <l>то не питав, хто й як його надбав.</l>
        </sp>
        <sp who="#antej">
          <speaker>Антей</speaker>
          <l>Я знав, що то було придбання чесне.</l>
        </sp>
        <sp who="#nerisa">
          <speaker>Неріса</speaker>
          <l>Так, певне, думає і Меценат</l>
          <l>про статки батьківські. Він повертає</l>
          <l>чималу частку нам назад в Елладу,</l>
          <l>а ти за те найбільше ворогуєш.</l>
          <l>По-твоєму, то добре, щоб у нас</l>
          <l>по закутках марніли твори хисту,</l>
          <l>щоб з голоду митці снагу втрачали,</l>
          <l>щоб мармур цвіль посіла, струни – ржа,</l>
          <l>щоб елліни на варварів звелися,</l>
          <l>аби римлянам чим не послужити?</l>
        </sp>
        <sp who="#antej">
          <speaker>Антей</speaker>
          <l>Доволі вже їм служать. Я не буду.</l>
        </sp>
        <sp who="#nerisa">
          <speaker>Неріса</speaker>
          <l>Ніхто й не вимагав від тебе служби.</l>
          <l>Чи Меценат завдав тобі зневагу,</l>
          <l>в гостину через друга запросивши?</l>
        </sp>
        <sp who="#antej">
          <speaker>Антей</speaker>
          <l>В гостину? Ти се думаєш навсправжки,</l>
          <l>що Меценат співця до себе кличе</l>
          <l>на оргію для дружньої балачки,</l>
          <l>а не для співу на розривку гостям?</l>
        </sp>
        <sp who="#nerisa">
          <speaker>Неріса</speaker>
          <l>А що ж, якби ти й заспівав там трошки?</l>
          <l>Твої пісні вже й так були в тім домі.</l>
        </sp>
        <sp who="#antej">
          <speaker>Антей</speaker>
          <l>Та з того я не винен.</l>
        </sp>
        <sp who="#nerisa">
          <speaker>Неріса</speaker>
          <l>Ні, ти «винен»,</l>
          <l>ти дав ученикам пісні списати</l>
          <l>і, значить, сам їх випустив у світ.</l>
          <l>А що римлянин оцінив їх краще,</l>
          <l>ніж земляки, то се вже річ звичайна,</l>
          <l>винуй у тім, як хочеш, Мецената.</l>
          <l>Тепер в Елладі той лиш має славу,</l>
          <l>кого похвалить Рим. Корінф оцінить</l>
          <l>свого співця тоді, коли втеряє.</l>
          <l>Якби ти в Рим дістався з Меценатом</l>
          <l>і там здобув заслужений тріумф, –</l>
          <l>бо Рим же вміє талани вінчати! –</l>
          <l>а потім повернувся до Корінфа,</l>
          <l>то рідні лаври, наче ряст весною,</l>
          <l>прослалися б тобі попід ногами.</l>
        </sp>
        <sp who="#antej">
          <speaker>Антей</speaker>
          <l>Топтати рідних лаврів я не хочу.</l>
          <l>Тріумфи в Римі – то для мене ганьба.</l>
        </sp>
        <sp who="#nerisa">
          <speaker>Неріса</speaker>
          <l>Чого ж ти ждеш?</l>
        </sp>
        <sp who="#antej">
          <speaker>Антей</speaker>
          <l>Признання в ріднім краї</l>
          <l>без помочі ласкавих переможців.</l>
        </sp>
        <sp who="#nerisa">
          <speaker>Неріса</speaker>
          <l>Коли ж те буде? Як життя скінчиться?</l>
          <l>Посмертна слава – то звичайний дар</l>
          <l>таким співцям, як ти. А поки живі,</l>
          <l>ніхто не чує їх, ніхто не бачить,</l>
          <l>немов вони поховані в могилі.</l>
          <l>Поринувши глибоко в думи й мрії,</l>
          <l>такі співці не рухаються з місця,</l>
          <l>а понад ними пролітає буйно</l>
          <l>барвиста вакханалія життя</l>
          <l>і кидає тому і лаври, й квіти,</l>
          <l>хто вміє їх ловити на льоту.</l>
          <l>Такому ж от, як ти, хіба лишиться</l>
          <l>зів’яле листя та вінці нагробні.</l>
          <l>Чи думаєш ти Рим перемогти</l>
          <l>могильною незрушністю такою?</l>
          <l>Тобою бувши, я б його сліпила</l>
          <l>всім блиском генія свого й Еллади,</l>
          <l>на всіх би сценах я запанувала,</l>
          <l>всі форуми і портики посіла,</l>
          <l>моє імення заглушило б гомін</l>
          <l>імення Цезаря! Оце була б</l>
          <l>справдешня перемога!</l>
        </sp>
        <sp who="#antej">
          <speaker>Антей</speaker>
          <l>Всі б казали:</l>
          <l>«Яких співців скуповує ваш Рим!</l>
          <l>Зовсім уже пішла в старці Еллада!»</l>
          <stage>(Бере в руки Евфрозінин лавровий вінець.)</stage>
          <l>Дивись, Нерісо, сей вінець єдиний</l>
          <l>здобув я за життя, та він дорожчий</l>
          <l>від всіх твоїх розхвалених тріумфів.</l>
          <l>Коли такі вінці нагробні будуть,</l>
          <l>так що ж, нехай скоріше прийде смерть!</l>
          <stage>(Надіває на голову вінець з гордим спокійним усміхом.)</stage>
        </sp>
        <sp who="#nerisa">
          <speaker>Неріса</speaker>
          <l>Антею, слухай! Я не можу більше</l>
          <l>сього терпіти. Так затхнутись можна</l>
          <l>в могильному повітрі сеї хати.</l>
          <l>Ти або я повинні вийти в світ.</l>
          <l>Я так тебе кохаю, що пристану</l>
          <l>на те, щоб славою твоєю жити,</l>
          <l>але зовсім без слави жить не можу –</l>
          <l>я еллінка!</l>
        </sp>
        <sp who="#antej">
          <speaker>Антей</speaker>
          <l>І хочеш добувати</l>
          <l>в римлян ту славу?</l>
        </sp>
        <sp who="#nerisa">
          <speaker>Неріса</speaker>
          <l>У римлян чи в інших –</l>
          <l>однаково. Мені потрібна слава,</l>
          <l>як хліб, вода й повітря. Коли ти</l>
          <l>мені того постачити не можеш,</l>
          <l>без чого я не проживу, то мушу</l>
          <l>сама собі здобути, а вмирати</l>
          <l>не хочу я, бо я ще молода.</l>
        </sp>
        <sp who="#antej">
          <speaker>Антей</speaker>
          <l>Та чим же ти здобудеш тую славу?</l>
        </sp>
        <sp who="#nerisa">
          <speaker>Неріса</speaker>
          <l>Тим, чим і ти здобув би – власним хистом.</l>
        </sp>
        <sp who="#antej">
          <speaker>Антей</speaker>
          <l>Ти все-таки піти на сцену хочеш?</l>
          <stage>(Після паузи.)</stage>
          <l>Ну що ж, Нерісо, я скажу по правді, –</l>
          <l>коли тебе не марна примха кличе,</l>
          <l>а муза Терпсіхора, я не смію</l>
          <l>з богинею змагатись. Може, справді</l>
          <l>ти можеш відродити для Корінфа</l>
          <l>святую таємницю Діоніса.</l>
        </sp>
        <sp who="#nerisa">
          <speaker>Неріса</speaker>
          <l>О ні, не для Корінфа! Ти не думай!</l>
          <l>Мене корінфські оплески не ваблять.</l>
          <l>Либонь, жива Неріса переважить</l>
          <l>камінну Терпсіхору в Мецената,</l>
          <l>як протанцює перед ним сьогодні</l>
          <l>танець Танагри!</l>
        </sp>
        <sp who="#antej">
          <speaker>Антей</speaker>
          <l>Ти, либонь, маячиш?</l>
        </sp>
        <sp who="#nerisa">
          <speaker>Неріса</speaker>
          <l>Ні, я ще не в гарячці.</l>
        </sp>
        <sp who="#antej">
          <speaker>Антей</speaker>
          <l>Ти ж не можеш</l>
          <l>на оргію піти!</l>
        </sp>
        <sp who="#nerisa">
          <speaker>Неріса</speaker>
          <l>Чому не можу?</l>
          <l>Римлянки ходять скрізь – чому ж би й нам</l>
          <l>не перейняти в їх того звичаю?</l>
          <l>Прийду й скажу: «Мій чоловік недужий,</l>
          <l>але, щоб не зневажить Мецената,</l>
          <l>прислав мене, свою жону, в гостину…»</l>
        </sp>
        <sp who="#antej">
          <speaker>Антей</speaker>
          <l>Ні, ти не підеш!</l>
        </sp>
        <sp who="#nerisa">
          <speaker>Неріса</speaker>
          <l>Ти мене замкнеш?</l>
          <l>Тоді вже я напевне буду знати,</l>
          <l>що ти мене перекупив у рабство.</l>
          <l>Але й рабині часом утікають.</l>
          <l>Ти не впевняйся на замки.</l>
        </sp>
        <sp who="#antej">
          <speaker>Антей</speaker>
          <l>Нерісо!!</l>
        </sp>
        <sp who="#nerisa">
          <speaker>Неріса</speaker>
          <l>Що, пане мій?</l>
          <stage>(Пауза.)</stage>
          <l>Ну то рішай же зараз:</l>
          <l>чи ти, чи я.</l>
        </sp>
        <sp who="#antej">
          <speaker>Антей</speaker>
          <l>Ох, якби мав я силу</l>
          <l>тебе від серця одірвати геть</l>
          <l>і кинути, мов гадину отрутну,</l>
          <l>римлянам тим під ноги!</l>
        </sp>
        <sp who="#nerisa">
          <speaker>Неріса</speaker>
          <stage>(з коротким злісним сміхом)</stage>
          <l>Ти не можеш?</l>
          <l>То мусиш покоритись. Може, згодом</l>
          <l>ти сам мені подякуєш за се.</l>
          <l>Бо я не відступлюсь від свого слова, –</l>
          <l>коли не ти, то я здобуду слави,</l>
          <l>і то сьогодні. Я доволі ждала.</l>
        </sp>
        <sp who="#antej">
          <speaker>Антей</speaker>
          <stage>(після важкого мовчання)</stage>
          <l>Так, я піду. Мені миліше буде</l>
          <l>з римлянами, аніж отут з тобою.</l>
        </sp>
        <sp who="#nerisa">
          <speaker>Неріса</speaker>
          <l>Іди. Та оббери ж оте галуззя</l>
          <l>з своєї голови – невже ж так підеш?</l>
        </sp>
        <stage>Антей сягає за голову, здіймає лаври, з проймаючим жалем дивиться на їх і мовчки кладе
          там, де стояла Евфрозіна, коли квітчала його.</stage>
        <sp who="#evfrozina">
          <speaker>Голос Евфрозіни</speaker>
          <stage>(озивається з глибини дому)</stage>
          <l>Нерісо! клич Антея! Йдіть обідать!</l>
          <l>Уже готова оргія препишна!</l>
        </sp>
        <stage>Антей миттю кидається до хвіртки.</stage>
        <sp who="#nerisa">
          <speaker>Неріса</speaker>
          <stage>(доганяючи його)</stage>
          <l>Куди ж ти? Треба ж переодягтися!</l>
        </sp>
        <sp who="#antej">
          <speaker>Антей</speaker>
          <l>Пусти мене! Бо прийде Евфрозіна,</l>
          <l>а я не смію глянуть їй у вічі.</l>
          <stage>(Вибігає за хвіртку.)</stage>
        </sp>
        <sp who="#evfrozina">
          <speaker>Евфрозіна</speaker>
          <stage>(виходить з дверей)</stage>
          <l>А де ж Антей?</l>
        </sp>
        <sp who="#nerisa">
          <speaker>Неріса</speaker>
          <l>На оргію пішов.</l>
          <l>Його запрошено до Мецената.</l>
        </sp>
        <sp who="#evfrozina">
          <speaker>Евфрозіна</speaker>
          <l>Якийсь дивний твій жарт.</l>
        </sp>
        <sp who="#nerisa">
          <speaker>Неріса</speaker>
          <l>Я не жартую.</l>
          <l>Он там лежать зів’ялі хатні лаври, –</l>
          <l>сьогодні він нам свіжі принесе,</l>
          <l>здобувши з рук знавців.</l>
          <stage>(Гордо підвівши голову, йде в хату.)</stage>
        </sp>
        <sp who="#evfrozina">
          <speaker>Евфрозіна</speaker>
          <stage>(хапаючись за голову)</stage>
          <l>Невже се правда?!</l>
        </sp>
      </div>
      <div type="act">
        <head>2</head>
        <div type="scene">
          <stage>В господі Мецената, нащадка того славутнього Мецената, що жив за Августа. Велика,
            пишна, прибрана як для оргії світлиця, аркою переділена на дві нерівні частини: у першій,
            меншій (на передньому плані), поставлено триклініум для господаря Мецената і двох
            найпочесніших гостей – прокуратора і префекта – і вряджено невисокий примост, засланий
            килимами, для виступів співців, мімів та інших артистів; у другій, більшій (на задньому
            плані), багато столів, то з ліжками навколо – на грецький лад, то з стільцями – на римський,
            там сидять і лежать гості різного стану і віку, греки і римляни. Бенкет ще ледве почався і йде
            якось мляво, видко, що гості мало знайомі межи собою і почуваються ніяково під увагою
            почесного триклінія чільної частини світлиці. На примості хор панегіристів – між ними Хілон –
            кінчає спів.</stage>
          <sp who="#hor_panegiristiv">
            <speaker>Хор панегіристів</speaker>
            <stage>(співає)</stage>
            <l>Світло від світла</l>
            <l>родиться вічно,</l>
            <l>так і пресвітлий</l>
            <l>рід Мецената</l>
            <l>з променя в промінь</l>
            <l>переливає</l>
            <l>сяйво своє!</l>
          </sp>
          <stage>Коли хор скінчив співати, Меценат злегка кивнув головою корифеєві і зробив рукою рух,
            не то наказуючий, не то запрошуючий, щоб хористи зайняли місця на бенкеті в задній частині
            світлиці. Хор розміщається поза найдальшими столами в самій глибині. Раби розносять напитки й
            наїдки, рабині роздають квіти.</stage>
          <sp who="#metsenat">
            <speaker>Меценат</speaker>
            <stage>(рухом пальця закликає раба-домоправителя)</stage>
            <l>Нехай тим часом тут поскачуть міми,</l>
            <l>а потім ті єгиптянки безкості,</l>
            <l>що то показують з мечами штуки,</l>
            <l>але щоб те тривало все недовго:</l>
            <l>хвилину-дві щоб кожне зоставалось</l>
            <l>і щоб ніхто не смів виходить двічі.</l>
            <stage>(До прокуратора і префекта.)</stage>
            <l>Бо уявіть собі, що й тії мавпи</l>
            <l>до слави не байдужі: раз плесніть,</l>
            <l>то потім і прогнати з кону трудно.</l>
          </sp>
          <stage>Тим часом домоправитель, уклонившись, вийшов, і на кону стали з’являтися міми,
            представляючи коротенькі мімічні фарси без слів, акробатки-єгиптянки з мечами, жонглери і
            жонглерки з барвистими опуками і т. ін. Гості поплескують їм, часом кидають їм квіти й ласощі.
            Мало звертаючи на те все уваги, Меценат і двоє його почесних гостей розмовляють межи собою,
            Меценат трохи зниженим голосом, префект рівно, однотонно і трохи недбало, прокуратор голосно і
            непримушено.</stage>
          <sp who="#metsenat">
            <speaker>Меценат</speaker>
            <l>Ся оргія моя, признатись мушу,</l>
            <l>нагадує щось трошки царство тінів</l>
            <l>перед Плутоновим тріумвіратом.</l>
            <l>Ви не повірите, як я працюю,</l>
            <l>щоб якось подолати сюю дикість</l>
            <l>і недовірливість, щоб сполучити</l>
            <l>в одну родину дві частини люду</l>
            <l>корінфського – римлян і греків.</l>
          </sp>
          <sp who="#prefekt">
            <speaker>Префект</speaker>
            <l>Друже,</l>
            <l>ти й так уже великого досяг:</l>
            <l>взірцевий маєш хор панегіристів,</l>
            <l>такий і в Римі не щодня почуєш.</l>
          </sp>
          <sp who="#metsenat">
            <speaker>Меценат</speaker>
            <stage>(махнувши рукою)</stage>
            <l>Ет, що той хор!.. По щирості сказавши,</l>
            <l>такій поезії на кухні місце,</l>
            <l>бо їй недоїдки – миліша плата,</l>
            <l>ніж лаври… Я прошу в вас вибачення,</l>
            <l>що вас частую отаким злиденством –</l>
            <stage>(ще тихше)</stage>
            <l>бо се, властиве, тільки для юрби –</l>
            <l>та я надолужити сподіваюсь</l>
            <l>на іншому. Я тут назнав співця</l>
            <l>справдешнього. Не дуже він славутній,</l>
            <l>та се вже грекам сором, не співцеві.</l>
            <l>Я покажу Корінфові, що треба</l>
            <l>римлянина для цінування хисту,</l>
            <l>інакше хист лишиться неужитком.</l>
          </sp>
          <sp who="#prokurator">
            <speaker>Прокуратор</speaker>
            <l>Співець той хутко прийде?</l>
          </sp>
          <sp who="#metsenat">
            <speaker>Меценат</speaker>
            <l>Я не знаю.</l>
            <l>Я запросив його, але відповідь</l>
            <l>була від нього невиразна.</l>
          </sp>
          <sp who="#prokurator">
            <speaker>Прокуратор</speaker>
            <l>От ще!</l>
            <l>Просити їх… ти просто б наказав!</l>
          </sp>
          <sp who="#metsenat">
            <speaker>Меценат</speaker>
            <l>Наказувати тут не випадає.</l>
            <l>Антей не раб, а вільний громадянин.</l>
          </sp>
          <sp who="#prefekt">
            <speaker>Префект</speaker>
            <l>Він римський громадянин?</l>
          </sp>
          <sp who="#metsenat">
            <speaker>Меценат</speaker>
            <l>Се то ні,</l>
            <l>а все ж він роду чесного. В Корінфі</l>
            <l>його родину здавна поважають,</l>
            <l>колись якісь герої з неї вийшли.</l>
          </sp>
          <sp who="#prokurator">
            <speaker>Прокуратор</speaker>
            <l>У гречуків отих усі герої!</l>
            <l>Хто кине в зваді миску через стіл</l>
            <l>і в лоб сусіду влучить – вже й уславивсь</l>
            <l>discobolos!..</l>
            <stage>(Сміється.)</stage>
            <l>Такі ж і їх поети:</l>
            <l>на грецький лад Горація спартачить,</l>
            <l>і вже вінець на чолі – лавреат!</l>
            <l>В атенській академії купити</l>
            <l>двох лавреатів можна за обол –</l>
            <l>один поет, другий філософ буде!</l>
            <l>Обачніше – не витрачать обола.</l>
          </sp>
          <sp who="#metsenat">
            <speaker>Меценат</speaker>
            <l>Не забувай, мій друже, що боги</l>
            <l>невдячності не люблять. Пам’ятай же,</l>
            <l>що Рим ходив у Грецію до школи.</l>
          </sp>
          <sp who="#prefekt">
            <speaker>Префект</speaker>
            <l>Відомо, що поганий той школяр,</l>
            <l>який учителя не переважить.</l>
          </sp>
          <sp who="#metsenat">
            <speaker>Меценат</speaker>
            <l>Се так, а все ж він мусить мати вдячність.</l>
          </sp>
          <sp who="#prefekt">
            <speaker>Префект</speaker>
            <l>Рим гойно заплатив за ту науку:</l>
            <l>він Греції дав спокій і закон,</l>
            <l>чого вона не мала споконвіку.</l>
          </sp>
          <sp who="#prokurator">
            <speaker>Прокуратор</speaker>
            <stage>(впадає в річ)</stage>
            <l>А Греція в своїй преславній школі</l>
            <l>навчила Рим лиш бабських теревенів,</l>
            <l>що тільки нам релігію зганьбили,</l>
            <l>та ще привчила розумом крутити</l>
            <l>без жадної мети, як пес хвостом.</l>
            <l>Оце і вся наука. Більш нічого</l>
            <l>не знали тії греки й не створили.</l>
            <l>В їх навіть мови не було ніколи!</l>
          </sp>
          <sp who="#metsenat">
            <speaker>Меценат</speaker>
            <l>Ну отакої! Як то не було?</l>
            <l>Ти, друже, щось нечуване говориш.</l>
          </sp>
          <sp who="#prokurator">
            <speaker>Прокуратор</speaker>
            <l>Авжеж, був іонійський діалект,</l>
            <l>аттічний, ще не знаю там який, –</l>
            <l>що не письменник, то й балачка інша, –</l>
            <l>але гартованої міцно мови,</l>
            <l>єдиної, всесвітньої, як наша,</l>
            <l>не мали греки зроду.</l>
          </sp>
          <sp who="#metsenat">
            <speaker>Меценат</speaker>
            <l>Се то так.</l>
          </sp>
          <sp who="#prefekt">
            <speaker>Префект</speaker>
            <l>Та й їх поезія, скажу по правді,</l>
            <l>таки супроти нашої не встоїть.</l>
            <l>Добірності такої, як Горацій,</l>
            <l>грек не досяг ніколи й не досягне.</l>
          </sp>
          <sp who="#metsenat">
            <speaker>Меценат</speaker>
            <l>А все ж і рідну мову шанувати</l>
            <l>навчив нас грек. Поезію латинську</l>
            <l>почав нам еллін-бранець, не римлянин.</l>
          </sp>
          <sp who="#prokurator">
            <speaker>Прокуратор</speaker>
            <l>Бо мусив мову пана перейняти,</l>
            <l>а пан мав, певне, поважніші справи,</l>
            <l>ніж рідну мову сікти на трохеї.</l>
          </sp>
          <sp who="#prefekt">
            <speaker>Префект</speaker>
            <stage>(до Мецената)</stage>
            <l>Мій друже, ти ж не будеш запевняти,</l>
            <l>що тії вірші не були партацькі,</l>
            <l>а тая мова не була потворна?</l>
          </sp>
          <sp who="#metsenat">
            <speaker>Меценат</speaker>
            <l>Хто знає, друже, чим була та іскра,</l>
            <l>з якої на землі вогонь з’явився?</l>
            <l>То, може, був нікчемний перегар,</l>
            <l>а все ж нам шанувать її годиться</l>
            <l>і поважати батька Прометея,</l>
            <l>хоч, може, він і був звичайний злодій.</l>
          </sp>
          <sp who="#prokurator">
            <speaker>Прокуратор</speaker>
            <stage>(до префекта, киваючи на Мецената)</stage>
            <l>Оце ж і плід від грецької науки!</l>
          </sp>
          <sp who="#prefekt">
            <speaker>Префект</speaker>
            <l>Наш Меценат відомий філеллен, –</l>
            <l>коли б іще не відділив од Риму</l>
            <l>Корінфської республіки!</l>
            <stage>(Сміється.)</stage>
          </sp>
          <sp who="#prokurator">
            <speaker>Прокуратор</speaker>
            <l>Жарт жартом,</l>
            <l>а Римові з такого філелленства</l>
            <l>все ж може вийти шкода.</l>
          </sp>
          <sp who="#metsenat">
            <speaker>Меценат</speaker>
            <l>Не турбуйся,</l>
            <l>стара учителька те добре тямить,</l>
            <l>що їй при старощах підпорки треба.</l>
            <l>Якби так Рим на Грецію розсердивсь</l>
            <l>і відштовхнув, то закричала б «гину!».</l>
          </sp>
          <sp who="#prefekt">
            <speaker>Префект</speaker>
            <l>Все ж друг наш має рацію: є шкода.</l>
            <l>Замилування наше до чужинців</l>
            <l>до того довело, що ми сами</l>
            <l>на варварів якихсь перевернулись,</l>
            <l>навчившись «африканської латині»</l>
            <l>від чорновидих «римських громадян».</l>
          </sp>
          <sp who="#metsenat">
            <speaker>Меценат</speaker>
            <l>Ба, що ж, без варварів не обійтися,</l>
            <l>бо ми вже мусим обновляти кров,</l>
            <l>знесилену від праці та розкошів.</l>
            <l>Чи ти б хотів, щоб наші всі народи</l>
            <l>по-варварськи довіку говорили?</l>
            <l>Навряд чи з того буде слава Риму.</l>
          </sp>
          <sp who="#prokurator">
            <speaker>Прокуратор</speaker>
            <l>Нехай мовчать, поки як слід навчаться</l>
            <l>поправної латині!</l>
          </sp>
          <sp who="#metsenat">
            <speaker>Меценат</speaker>
            <l>Се трудненько!</l>
            <l>Навчитись мовчки доброї вимови –</l>
            <l>сього б і Демосфен не доказав.</l>
          </sp>
          <sp who="#prokurator">
            <speaker>Прокуратор</speaker>
            <l>Так що ж робити?</l>
          </sp>
          <sp who="#metsenat">
            <speaker>Меценат</speaker>
            <l>Те, що я роблю:</l>
            <l>привчати ласкою, дарами навіть,</l>
            <l>всіх видатних чужинців Рим любити.</l>
            <l>Хто любить, той уподобитись може</l>
            <l>до любого і тілом, і душею.</l>
          </sp>
          <sp who="#prokurator">
            <speaker>Прокуратор</speaker>
            <l>Розніжило тебе те філелленство!</l>
            <l>Цікавий знати, як би ти, наприклад,</l>
            <l>збирав податки «ласкою й дарами»?</l>
            <l>Багато б назбирав!</l>
          </sp>
          <sp who="#metsenat">
            <speaker>Меценат</speaker>
            <stage>(сміючись)</stage>
            <l>Ну, тут я мушу</l>
            <l>зложити зброю. В сьому ти найдужчий.</l>
          </sp>
          <sp who="#atrienzij">
            <speaker>Раб-атрієнзій</speaker>
            <stage>(увіходить)</stage>
            <l>Прийшов Антей-співець.</l>
          </sp>
          <sp who="#metsenat">
            <speaker>Меценат</speaker>
            <l>А! клич сюди.</l>
            <l>Стій! Як Антей уже почне співати,</l>
            <l>я знак подам, тоді хай танцівниці</l>
            <l>сюди увійдуть. Тільки ж не раніше.</l>
            <l>Гляди мені! Рушай.</l>
          </sp>
          <stage>Атрієнзій виходить.</stage>
          <l>Оці раби</l>
          <l>псують мені раз по раз лад усякий.</l>
          <l>На їхню думку, оргія – то скоки.</l>
          <sp who="#antej">
            <speaker>Антей</speaker>
            <stage>(у порога)</stage>
            <l>Вітаю вас, преславні.</l>
          </sp>
          <sp who="#metsenat">
            <speaker>Меценат</speaker>
            <l>А, здоров!</l>
            <l>Та ближче приступи. Коханцю музи</l>
            <l>в порога перестоювать не личить.</l>
          </sp>
          <stage>Антей підходить ближче, але місця йому при столі нема і він лишається стояти перед
            лежачими гостями.</stage>
          <sp who="#metsenat">
            <speaker>Меценат</speaker>
            <stage>(до гостей)</stage>
            <l>Се, друзі, найкоштовніша перлина</l>
            <l>Корінфської затоки.</l>
          </sp>
          <sp who="#antej">
            <speaker>Антей</speaker>
            <l>Ти, преславний,</l>
            <l>надмірну ласку положив на мене,</l>
            <l>Корінфові ж віддав замало честі.</l>
          </sp>
          <sp who="#metsenat">
            <speaker>Меценат</speaker>
            <l>Чому замало честі?</l>
          </sp>
          <sp who="#antej">
            <speaker>Антей</speaker>
            <l>Бо не можна</l>
            <l>злічити перлів нашої затоки</l>
            <l>і зважити, котра з них найдорожча.</l>
          </sp>
          <sp who="#prefekt">
            <speaker>Префект</speaker>
            <l>Любити рідне місто – се годиться,</l>
            <l>але ж не треба забувати правди</l>
            <l>і вдячності. Якщо в Корінфі дійсно</l>
            <l>є скілька перлів хисту і науки,</l>
            <l>то се є Меценатова заслуга.</l>
          </sp>
          <sp who="#metsenat">
            <speaker>Меценат</speaker>
            <l>Моя заслуга півняча, мій друже.</l>
          </sp>
          <sp who="#prokurator">
            <speaker>Прокуратор</speaker>
            <l>Як розуміти сеє, Меценате?</l>
          </sp>
          <sp who="#metsenat">
            <speaker>Меценат</speaker>
            <l>Бо я на всяких смітниках громаджу</l>
            <l>і там вишукую коштовні перли.</l>
          </sp>
          <sp who="#prefekt">
            <speaker>Префект</speaker>
            <l>Та ти ж їх не ковтаєш так, як півень,</l>
            <l>але даєш в оправу.</l>
          </sp>
          <stage>Антей мовчки рушає.</stage>
          <sp who="#metsenat">
            <speaker>Меценат</speaker>
            <l>Стій, Антею!</l>
            <l>Куди ти йдеш?</l>
          </sp>
          <sp who="#antej">
            <speaker>Антей</speaker>
            <l>Туди, куди належу.</l>
          </sp>
          <sp who="#metsenat">
            <speaker>Меценат</speaker>
            <l>Я бачу, ти образився.</l>
          </sp>
          <sp who="#prokurator">
            <speaker>Прокуратор</speaker>
            <l>Се дивно,</l>
            <l>які ті греки всі вражливі!</l>
          </sp>
          <sp who="#antej">
            <speaker>Антей</speaker>
            <l>Справді,</l>
            <l>се дивно, як ми досі не привикли,</l>
            <l>що переможцям вільно називати</l>
            <l>країну нашу смітником, а нас,</l>
            <l>поки ми не в «оправі», просто сміттям.</l>
          </sp>
          <sp who="#metsenat">
            <speaker>Меценат</speaker>
            <l>Моєму слову ти дав колючки,</l>
            <l>але не я. Уся моя вина,</l>
            <l>що мій язик був якось послизнувся,</l>
            <l>але ж його боги слизьким створили.</l>
            <l>Винуй Юпітера чи Прометея, –</l>
            <l>ти краще знаєш, хто з них більше винен.</l>
          </sp>
          <sp who="#prefekt">
            <speaker>Префект</speaker>
            <l>А я, минаючи усякі вини,</l>
            <l>вертаю до заслуг. Мій Меценате,</l>
            <l>сей раз я маю затягти позов</l>
            <l>супроти тебе.</l>
          </sp>
          <sp who="#metsenat">
            <speaker>Меценат</speaker>
            <l>Як?</l>
          </sp>
          <sp who="#prefekt">
            <speaker>Префект</speaker>
            <l>Бо сю перлину</l>
            <l>не ти, а я відкрив уперше.</l>
          </sp>
          <sp who="#metsenat">
            <speaker>Меценат</speaker>
            <l>Справді?</l>
          </sp>
          <sp who="#prefekt">
            <speaker>Префект</speaker>
            <l>І в тім моя заслуга є ще більша,</l>
            <l>що перли я не проковтнув, знайшовши,</l>
            <l>хоч, власне, я повинен був ковтнути.</l>
          </sp>
          <sp who="#metsenat">
            <speaker>Меценат</speaker>
            <l>Я хтів би сеє краще зрозуміти.</l>
          </sp>
          <sp who="#prefekt">
            <speaker>Префект</speaker>
            <l>О, се не таїна! Колись я тута</l>
            <l>відкрив, чи, краще мовити, закрив</l>
            <l>гетерію співецьку потаємну.</l>
            <l>Товаришем у ній був наймолодшим</l>
            <l>осей співець. Я ощадив його,</l>
            <l>вважаючи на молодощі ніжні,</l>
            <l>і він один лишився з товариства,</l>
            <l>бо, знаю добре, більше в цілім краї</l>
            <l>гетерій не було, нема й не буде.</l>
          </sp>
          <sp who="#antej">
            <speaker>Антей</speaker>
            <l>Ти помиляєшся, ще є одна.</l>
          </sp>
          <sp who="#prefekt">
            <speaker>Префект</speaker>
            <l>Де?</l>
          </sp>
          <sp who="#antej">
            <speaker>Антей</speaker>
            <l>На Парнасі. Дев’ять і один</l>
            <l>там сходяться на оргії таємні</l>
            <l>і закриваються від ока влади</l>
            <l>густими хмарами.</l>
          </sp>
          <sp who="#metsenat">
            <speaker>Меценат</speaker>
            <l>Ха-ха! Се влучно!</l>
          </sp>
          <sp who="#prefekt">
            <speaker>Префект</speaker>
            <stage>(змінивши свій одноманітно-недбалий тон на гризький)</stage>
            <l>Не так-то вже і влучно, Меценате.</l>
            <l>Ті «дев’ять і один» – Феб і Камени –</l>
            <l>зовсім то не гетерія таємна,</l>
            <l>а хор панегіристів. Їм же треба</l>
            <l>амброзію та нектар заробити,</l>
            <l>то й мусять панегірики співати.</l>
          </sp>
          <sp who="#antej">
            <speaker>Антей</speaker>
            <l>Кому?</l>
          </sp>
          <sp who="#prefekt">
            <speaker>Префект</speaker>
            <l>Звичайно, генієві Риму.</l>
            <l>Парнас, Олімп і всі святії гори</l>
            <l>тепер в його імперію дістались,</l>
            <l>і тільки тим богам живеться добре,</l>
            <l>що мають гідність римських громадян</l>
            <l>або принаймні ласку Мецената</l>
            <l>всесвітнього, а той є геній Риму.</l>
            <l>Котрі ж боги йому не покорились,</l>
            <l>ті вигнані були або й розп’яті.</l>
          </sp>
          <sp who="#antej">
            <speaker>Антей</speaker>
            <l>І що ж? вони від того повмирали?</l>
          </sp>
          <sp who="#metsenat">
            <speaker>Меценат</speaker>
            <stage>(нишком, нахилившись до префекта)</stage>
            <l>Мій друже, вибачай, але юрбі</l>
            <l>сі жарти можуть видатись блюзнірством.</l>
          </sp>
          <sp who="#prefekt">
            <speaker>Префект</speaker>
            <stage>(знов здержано)</stage>
            <l>Нехай боги простять, не міг римлянин</l>
            <l>остатнє слово полишить за греком.</l>
          </sp>
          <sp who="#metsenat">
            <speaker>Меценат</speaker>
            <stage>(голосно до Антея)</stage>
            <l>Людською мовою ми наситились.</l>
            <l>Час обізватись мовою богів</l>
            <l>тобі, Антею.</l>
          </sp>
          <sp who="#antej">
            <speaker>Антей</speaker>
            <l>Вибачай, преславний,</l>
            <l>мені не хоче муза помагати,</l>
            <l>либонь, вона сьогодні не голодна,</l>
            <l>а я без неї – мов безструнна ліра.</l>
          </sp>
          <sp who="#metsenat">
            <speaker>Меценат</speaker>
            <l>Невже се друг мій відібрав їй настрій?</l>
          </sp>
          <sp who="#prefekt">
            <speaker>Префект</speaker>
            <l>За правду перепрошувать не буду,</l>
            <l>а музі, що сьогодні не голодна,</l>
            <l>слід пам’ятать, що й у богів є завтра</l>
            <l>лише тоді, коли його заслужать.</l>
          </sp>
          <sp who="#antej">
            <speaker>Антей</speaker>
            <l>Не раз, хто забувається про завтра,</l>
            <l>той має вічність.</l>
          </sp>
          <stage>В атріумі чутно гомін.</stage>
          <sp who="#metsenat">
            <speaker>Меценат</speaker>
            <l>Що се там за гомін?</l>
          </sp>
          <sp who="#atrienzij">
            <speaker>Атрієнзій</speaker>
            <stage>(з порога)</stage>
            <l>Преславний пане, там якась грекиня</l>
            <l>прийшла й дозволу просить уступити,</l>
            <l>щоб тут постояти коло порогу,</l>
            <l>поки співець Антей співати буде.</l>
          </sp>
          <sp who="#metsenat">
            <speaker>Меценат</speaker>
            <l>Та хто ж вона? Якого стану?</l>
          </sp>
          <sp who="#atrienzij">
            <speaker>Атрієнзій</speaker>
            <l>Каже,</l>
            <l>що єсть вона Антеєва жона.</l>
          </sp>
          <sp who="#metsenat">
            <speaker>Меценат</speaker>
            <l>Що ж, хай увійде.</l>
          </sp>
          <stage>Атрієнзій виходять. На порозі з’являється Неріса і вклоняється мовчки.</stage>
          <sp who="#antej">
            <speaker>Антей</speaker>
            <l>Нащо се, Нерісо?</l>
          </sp>
          <stage>Неріса мовчить і соромливо закривається покривалом.</stage>
          <l>Вернись додому!</l>
          <sp who="#metsenat">
            <speaker>Меценат</speaker>
            <l>Вибачай, Антею!</l>
            <l>Тут я господар і не дозволяю</l>
            <l>своїх гостей нікому проганяти.</l>
            <l>Ти вільний зоставатися чи ні,</l>
            <l>Але й твоя жона так само вільна,</l>
            <l>поки вона в гостині в Мецената.</l>
          </sp>
          <sp who="#antej">
            <speaker>Антей</speaker>
            <stage>(до Неріси)</stage>
            <l>Ти хочеш тут лишитись?</l>
          </sp>
          <sp who="#nerisa">
            <speaker>Неріса</speaker>
            <stage>(тихо, але твердо)</stage>
            <l>Я лишуся.</l>
          </sp>
          <sp who="#prokurator">
            <speaker>Прокуратор</speaker>
            <stage>(стиха до Мецената)</stage>
            <l>Се ти не дурно так, – вона зграбненька.</l>
            <l>І звідки він узяв собі сю німфу?</l>
          </sp>
          <sp who="#metsenat">
            <speaker>Меценат</speaker>
            <l>Такі ніжки бувають лиш в Танагрі.</l>
            <l>Мені повір, я знаюся на тому.</l>
            <stage>(До Неріси.)</stage>
            <l>Чи ви давно по шлюбі?</l>
          </sp>
          <sp who="#nerisa">
            <speaker>Неріса</speaker>
            <l>Перший місяць.</l>
          </sp>
          <sp who="#metsenat">
            <speaker>Меценат</speaker>
            <stage>(до Антея)</stage>
            <l>О, то невже тобі, Антею, треба</l>
            <l>ще й муз до помочі в медовий місяць?</l>
            <l>Ти й так повинен би співать, як бог,</l>
            <l>коли ся грація перед тобою!</l>
            <l>Але чого ж вона під покривалом?</l>
          </sp>
          <sp who="#antej">
            <speaker>Антей</speaker>
            <l>Так звичай еллінський жінкам велять.</l>
          </sp>
          <sp who="#metsenat">
            <speaker>Меценат</speaker>
            <l>Але в моїй господі звичай римський,</l>
            <l>і він свої вимоги має. Мусиш</l>
            <l>дозволити дружині відслонитись.</l>
          </sp>
          <stage>Неріса, не ждучи Антеєвої відповіді, одкриває обличчя і соромливо поглядає на Мецената.</stage>
          <l>Боги мої! Ви подивіться, друзі!</l>
          <l>Се ж тая мармурова Терпсіхора,</l>
          <l>що я купив учора від Федона!</l>
          <l>Се випадок? Ні, випадків таких</l>
          <l>не може бути!</l>
          <stage>(До Неріси.)</stage>
          <l>Він різьбив із тебе?</l>
          <sp who="#nerisa">
            <speaker>Неріса</speaker>
            <l>Так, пане.</l>
          </sp>
          <sp who="#metsenat">
            <speaker>Меценат</speaker>
            <l>Що ж, ти й танцювати вмієш?</l>
          </sp>
          <sp who="#nerisa">
            <speaker>Неріса</speaker>
            <l>Не знаю…</l>
          </sp>
          <sp who="#metsenat">
            <speaker>Меценат</speaker>
            <l>Як не знаєш? Терпсіхора</l>
            <l>не знає, що вона богиня танцю?</l>
          </sp>
          <sp who="#antej">
            <speaker>Антей</speaker>
            <l>Се значить, що вона не танцівниця</l>
            <l>і поза домом танцювать не вміє.</l>
          </sp>
          <sp who="#metsenat">
            <speaker>Меценат</speaker>
            <l>То я прийду колись до твого дому.</l>
          </sp>
          <sp who="#antej">
            <speaker>Антей</speaker>
            <l>Се буде честь мені. Але не знаю,</l>
            <l>чи трапиться тобі Нерісу бачить,</l>
            <l>бо мати, жінка і сестра у мене</l>
            <l>перебувають завжди в гінекеї,</l>
            <l>а я ж тебе не смію там вітати.</l>
          </sp>
          <sp who="#metsenat">
            <speaker>Меценат</speaker>
            <l>Недобрий звичай ваш!</l>
          </sp>
          <sp who="#antej">
            <speaker>Антей</speaker>
            <l>Такий він здавна, –</l>
            <l>не я його, преславний, встановив.</l>
          </sp>
          <sp who="#prokurator">
            <speaker>Прокуратор</speaker>
            <l>Але ти радо з нього користаєш!</l>
          </sp>
          <sp who="#metsenat">
            <speaker>Меценат</speaker>
            <l>Що ж, се не диво. Заздрощі Антея</l>
            <l>я розумію. Отже й я поставив</l>
            <l>не в атріум камінну Терпсіхору,</l>
            <l>а в свій таблін, щоб не профанувалась.</l>
          </sp>
          <sp who="#antej">
            <speaker>Антей</speaker>
            <stage>(щиро)</stage>
            <l>За се тобі я справді винен дяку!</l>
          </sp>
          <sp who="#metsenat">
            <speaker>Меценат</speaker>
            <l>Так докажи ж нам ділом тую вдячність,</l>
            <l>а власне, співом.</l>
            <stage>(До раба.)</stage>
            <l>Принеси, Евтіме,</l>
            <l>ту ліру, що сьогодні я купив.</l>
          </sp>
          <stage>Евтім приносить велику, пишно оздоблену ліру.</stage>
          <l>Антею, сяя ліра – дар всесвіту,</l>
          <l>бо роги в неї з тура пущ германських,</l>
          <l>слон африканський дав оздоби з кості,</l>
          <l>край аравійський золота прислав,</l>
          <l>а дерева – індійський ліс таємний,</l>
          <l>мозаїка прийшла з країни сінів,</l>
          <l>найкращі в світі струни італійські</l>
          <l>оправлено в британське ясне срібло.</l>
          <sp who="#antej">
            <speaker>Антей</speaker>
            <l>Лиш еллінського в ній нема нічого?</l>
          </sp>
          <sp who="#metsenat">
            <speaker>Меценат</speaker>
            <l>Вся буде грецька, як твоєю стане,</l>
            <l>бо ти її дістанеш в дар від мене,</l>
            <l>коли вподобаєш. Торкни їй струни.</l>
          </sp>
          <sp who="#antej">
            <speaker>Антей</speaker>
            <stage>(торкає струни недбало, не беручи з рук раба. Струни озиваються тихим, але напрочуд
              гарним і чистим голосом. Антей здригається від подиву)</stage>
            <l>Який прекрасний, надзвичайний голос!</l>
            <l>Дай ліру, хлопче!</l>
            <stage>(Бере до рук ліру.)</stage>
            <l>Ох, яка важка!</l>
          </sp>
          <sp who="#metsenat">
            <speaker>Меценат</speaker>
            <l>Ти сам її держать не потребуєш.</l>
            <l>На те є раб. Евтіме, на коліна!</l>
            <l>І так держи, як сей співець накаже.</l>
          </sp>
          <stage>Евтім стає на коліна і піддержує Антеєві ліру.</stage>
          <sp who="#antej">
            <speaker>Антей</speaker>
            <l>Ні, їй не слід звикати до такого.</l>
            <l>В своїй оселі я рабів не маю,</l>
            <l>і прийдеться їй висіть на повітрі</l>
            <l>на ремінці.</l>
          </sp>
          <sp who="#metsenat">
            <speaker>Меценат</speaker>
            <l>Рапсодів давніх спосіб!</l>
            <l>Се дуже гарно! Почепи, Евтіме,</l>
            <l>її отам, де тая лампа висить.</l>
          </sp>
          <stage>Евтім чіпляє ліру на великий канделябр, знявши з канделябра велику лампаду,</stage>
          <stage>Антей зіходить на примост і торкає струни сильніше, ніж уперше. Почувши той акорд,
            Хілон і Федон схоплюються на рівні ноги.</stage>
          <sp who="#hilon">
            <speaker>Хілон</speaker>
            <stage>(до товаришів-хористів, що сидять там же за задніми столами, зайняті їдою і балачками)</stage>
            <l>Товариші! Мовчіть! Антей заграв!</l>
          </sp>
          <sp who="#fedon">
            <speaker>Федон</speaker>
            <l>Антею! Заспівай епіталаму!</l>
          </sp>
          <stage>Антей спиняється, спускає руки і схиляє голову. Пауза.</stage>
          <sp who="#metsenat">
            <speaker>Меценат</speaker>
            <l>Антею, що тобі? Чи ти недужий?</l>
            <l>Чи, може, ліра ся тобі незручна?</l>
          </sp>
          <sp who="#nerisa">
            <speaker>Неріса</speaker>
            <stage>(до Мецената, озиваючись від порога)</stage>
            <l>Мій чоловік недавно встав з недуги.</l>
            <stage>(До Антея дбайливо і ніжно.)</stage>
            <l>Антею, ти зовсім не розважаєш</l>
            <l>своєї сили. Краще вже дозволь</l>
            <l>мені за тебе доказати вдячність</l>
            <l>преславному. Хоч я не танцівниця,</l>
            <l>та потанцюю, як в Танагрі звичай,</l>
            <l>як матінка навчила. Хай пробачать.</l>
          </sp>
          <sp who="#metsenat">
            <speaker>Меценат</speaker>
            <l>Я згоджуюсь, хоча було б ще краще,</l>
            <l>якби в особах ваших поєднались</l>
            <l>музика і танець в одне подружжя.</l>
          </sp>
          <sp who="#antej">
            <speaker>Антей</speaker>
            <l>Моя жона зовсім не розважає</l>
            <l>своєї мови. Чуюся на силі</l>
            <l>і гратиму, й співатиму без танців.</l>
            <l>Так прошено мене, так обіцяв я,</l>
            <l>а твій танець, Нерісо, не для оргій.</l>
            <l>Спинився я тому, що добирав</l>
            <l>у пам’яті своїй доречних співів.</l>
          </sp>
          <sp who="#fedon">
            <speaker>Федон</speaker>
            <l>Співай епіталаму! Се до речі!</l>
          </sp>
          <sp who="#antej">
            <speaker>Антей</speaker>
            <l>Ні, не до речі, – ми не на весіллі.</l>
          </sp>
          <sp who="#metsenat">
            <speaker>Меценат</speaker>
            <l>Чому ж? Ти уяви, що в сьому домі</l>
            <l>шлюб відбувається Еллади з Римом.</l>
          </sp>
          <sp who="#antej">
            <speaker>Антей</speaker>
            <l>Я бачу оргію перед собою,</l>
            <l>то й спів пригадується не весільний,</l>
            <l>скоріш вакхічний.</l>
          </sp>
          <sp who="#prokurator">
            <speaker>Прокуратор</speaker>
            <l>Ба, воно ще й краще!</l>
          </sp>
          <stage>Антей знов приступає до ліри. Меценат подає знак гостям, щоб мовчали; гомін розмов
            стихає, тільки часом чутно бренькіт посуду там, де гості п’ють.</stage>
          <stage>Антей першу стрічку промовляє повагом і без музики, далі раптом, без прелюдії, починає
            співати, приграючи собі гучно, впевнено, в темпі вакхічного танцю.</stage>
          <sp who="#antej">
            <speaker>Антей</speaker>
            <l>Тепер, всесвітній даре, послужи мені,</l>
            <l>Дзвени! дзвени! грай! грай!</l>
            <l>Духа оргії нам збуди!</l>
            <l>Голос дай німоті рабів!</l>
            <l>Розворуш нам оспалу кров,</l>
            <l>розмах дай нашій силі скритій!</l>
          </sp>
          <stage>Меценат дав знак атрієнзієві, вбігають танцівниці і корибанти і пускаються у вакхічний
            танець.</stage>
          <l>Ми вакхічний почнем танець!</l>
          <l>Змінить оргію шал весни!</l>
          <l>Зникне холод і жах із душ,</l>
          <l>як від сонця нагірний сніг!</l>
          <l>Діонісе! з’яви нам диво!</l>
          <stage>Грає в тім же темпі пригрив без слів і не завважає, що Неріса незамітно опинилася в
            гурті танцівниць. Згодом Антей міняє темп на повільніший і лагідніший, з іншого тону.</stage>
          <l>Мірного танцю</l>
          <l>лад гармонічний,</l>
          <l>тихе та яснеє літо</l>
          <l>прийде по буйній, гучній весні,</l>
          <l>і запанує урочисте свято.</l>
          <stage>При зміні темпу танцівниці спинились, одна Неріса танцює, все держачись позад Антея;
            танцює безгучно, тихо, плавко, мірно. Антей все не бачить її, захоплений грою, і знову бере
            попередній темп, тільки з більшим завзяттям.</stage>
          <l>Дзвени! дзвени! грай! грай!</l>
          <l>Дай почути нам яру міць!</l>
          <l>Дай сп’яніти з надміру сил!..</l>
          <stage>Танцівниці і корибанти знов оточили Нерісу вакхічним колом, але Меценат спиняє їх
            раптовим рухом і гучним покликом.</stage>
          <sp who="#metsenat">
            <speaker>Меценат</speaker>
            <l>Спиніться всі! Неріса хай танцює!</l>
          </sp>
          <stage>При сьому поклику Антей спиняється, обертається і не може одразу отямитися з дива та
            урази, побачивши Нерісу на чолі танцівниць. Меценат, завваживши те, сплескує в долоні.</stage>
          <l>Музики! Гей! танець вакхічний грайте!</l>
          <stage>З’являються музики з подвійними флейтами, кімвалами, тимпанами, грають вакхічний
            танець. Неріса, після короткого збентеження, блиснувши очима, пускається в прудкий танець, з
            несамовитими, але гарними рухами менади. Дехто з гостей припліскує їй влад долонями та
            приляскує пальцями. Меценат, рухом закликавши Евтіма, шепнув йому на вухо, той приносить
            оздобну скриньку і подає її Меценатові.</stage>
          <sp who="#antej">
            <speaker>Антей</speaker>
            <l>Нерісо! Годі!</l>
          </sp>
          <sp who="#metsenat">
            <speaker>Меценат</speaker>
            <l>Ні, танцюй, богине!</l>
            <l>Танцюй, прекрасна музо Терпсіхоро!</l>
            <stage>(Виймає із скриньки діамантове намисто, здіймає його обома руками вгору і вабить ним
              до себе Нерісу.)</stage>
          </sp>
          <stage>Неріса, не перестаючи танцювати, наближається до Мецената, очі її горять, рухи
            нагадують зграбні викрути хижого звіряти. Гості зриваються з місць і товпляться, намагаючись
            кожне краще бачити Нерісу. На неї сипляться квіти і грім оплесків.</stage>
          <sp who="#golos_z_horu_panegiristiv">
            <speaker>Голос з хору панегіристів</speaker>
            <l>Се наша муза!</l>
          </sp>
          <sp who="#prokurator">
            <speaker>Прокуратор</speaker>
            <stage>(ласо)</stage>
            <l>Гарна, гарна штучка!</l>
          </sp>
          <sp who="#prefekt">
            <speaker>Префект</speaker>
            <l>Ся муха, певне, з голоду не згине.</l>
          </sp>
          <stage>Неріса, зблизившись до Мецената, стає перед ним на одно коліно і відхиляється назад,
            немов готова впасти від знесилення, але розкішна і зальотна усмішка грає на її устах.
            Прокуратор кидається піддержувати її, але Меценат попереджає його, надівши Нерісі намисто на
            шию і тим самим рухом піддержавши її.</stage>
          <sp who="#nerisa">
            <speaker>Неріса</speaker>
            <l>Мій пане, дякую!</l>
            <stage>(Хоче поцілувати його в руку.)</stage>
          </sp>
          <sp who="#metsenat">
            <speaker>Меценат</speaker>
            <l>Не так, безсмертна!</l>
            <stage>(Цілує її в уста.)</stage>
          </sp>
          <stage>Неріса встає.</stage>
          <sp who="#prefekt">
            <speaker>Префект</speaker>
            <stage>(з місця, посуваючись трохи на ложі і простягаючи чашу з вином)</stage>
            <l>Ходи, вакханко, відпочинь край тигра!</l>
          </sp>
          <stage>Неріса, усміхнувшись, подається до нього. В юрбі здержаний сміх. Антей раптом зриває
            ліру з канделябра і кидає її з розмаху в Нерісу. Неріса заточується і падає додолу.</stage>
          <sp who="#nerisa">
            <speaker>Неріса</speaker>
            <l>Рятуйте! Він мене убив!..</l>
          </sp>
          <stage>Антей нахиляється до неї і бачить, що вона конає.</stage>
          <sp who="#antej">
            <speaker>Антей</speaker>
            <stage>(тихо і наче спокійно)</stage>
            <l>Убив…</l>
          </sp>
          <sp who="#prefekt">
            <speaker>Префект</speaker>
            <stage>(гукає рабам)</stage>
            <l>Сюди вігілів!</l>
          </sp>
          <sp who="#antej">
            <speaker>Антей</speaker>
            <l>Стій, дай закінчити.</l>
            <stage>(Здіймає з ліри одну струну. Звертається до Хілона і Федона, що стоять попереду юрби.)</stage>
            <l>Товариші, даю вам добрий приклад.</l>
            <stage>(Задавлюється струною і падає мертвий край Неріси).</stage>
          </sp>
        </div>
      </div>
    </body>
  </text>
</TEI>
