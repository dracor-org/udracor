<TEI xmlns="http://www.tei-c.org/ns/1.0" xml:id="u0000037" xml:lang="ukr">
  <teiHeader>
    <fileDesc>
      <titleStmt>
        <title type="main">Дві сім'ї (Де зерно, там і полова)</title>
        <title type="sub">Драма в 4-х діях</title>
        <author>
          <persName>
            <forename>Марко</forename>
            <surname>Кропивницький</surname>
          </persName>
          <idno type="wikidata">Q2366031</idno>
        </author>
      </titleStmt>
      <publicationStmt>
        <publisher xml:id="dracor">DraCor</publisher>
        <idno type="URL">https://dracor.org</idno>
        <availability>
          <licence>
            <ab>CC0 1.0</ab>
            <ref target="https://creativecommons.org/publicdomain/zero/1.0/">Licence</ref>
          </licence>
        </availability>
      </publicationStmt>
      <sourceDesc>
        <bibl type="digitalSource">
          <name>Бібліотека української літератури УкрЛіб</name>
          <idno type="URL">https://www.ukrlib.com.ua/books/printitzip.php?tid=2685</idno>
          <availability status="free">
            <p>In the public domain.</p>
          </availability>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person sex="MALE" xml:id="starshyna">
            <persName>Старшина</persName>
          </person>
          <person sex="MALE" xml:id="svyryd">
            <persName>Свирид</persName>
          </person>
          <person sex="FEMALE" xml:id="hanna">
            <persName>Ганна</persName>
          </person>
          <person sex="MALE" xml:id="kharyton">
            <persName>Харитон</persName>
          </person>
          <personGrp sex="UNKNOWN" xml:id="druzhky">
            <persName>Дружки</persName>
          </personGrp>
          <person sex="MALE" xml:id="roman">
            <persName>Роман</persName>
          </person>
          <person sex="FEMALE" xml:id="nastja">
            <persName>Настя</persName>
          </person>
          <person sex="MALE" xml:id="pysar">
            <persName>Писар</persName>
          </person>
          <person sex="FEMALE" xml:id="khvedoska">
            <persName>Хведоска</persName>
          </person>
          <person sex="MALE" xml:id="denys">
            <persName>Денис</persName>
          </person>
          <person sex="MALE" xml:id="chykalka">
            <persName>Чикалка</persName>
          </person>
          <person sex="FEMALE" xml:id="khotyna">
            <persName>Хотина</persName>
          </person>
          <person sex="MALE" xml:id="stepan">
            <persName>Степан</persName>
          </person>
          <person sex="MALE" xml:id="kyrylo">
            <persName>Кирило</persName>
          </person>
          <person sex="MALE" xml:id="jukhym">
            <persName>Юхим</persName>
          </person>
          <person sex="FEMALE" xml:id="motrja">
            <persName>Мотря</persName>
          </person>
          <personGrp sex="UNKNOWN" xml:id="dejaki">
            <persName>Деякі</persName>
          </personGrp>
          <person sex="UNKNOWN" xml:id="holos_z-za_vikna">
            <persName>Голос з-за вікна:</persName>
          </person>
          <person sex="MALE" xml:id="samros">
            <persName>Самрось</persName>
          </person>
          <person sex="FEMALE" xml:id="ljubka">
            <persName>Любка</persName>
          </person>
          <person sex="MALE" xml:id="pylyp">
            <persName>Пилип</persName>
          </person>
          <person sex="FEMALE" xml:id="zinka">
            <persName>Зінька</persName>
          </person>
        </listPerson>
      </particDesc>
    </profileDesc>
  </teiHeader>
  <standOff>
    <listEvent>
      <event type="written" when="1889">
        <desc/>
      </event>
    </listEvent>
  </standOff>
    <text>
    <front>
      <castList>
        <head>ДІЄВІ ЛЮДИ:</head>
        <castItem>Самрось Жлудь, міщанин.</castItem>
        <castItem>Зінька, його жінка.</castItem>
        <castItem>Роман Жлудь, парубок.</castItem>
        <castItem>Настя Жлудиха, мати Самросева і Романова.</castItem>
        <castItem>Степан Рева (по-вуличному Чабан), селянин.</castItem>
        <castItem>Хотина, його жінка.</castItem>
        <castItem>Хведоска, їх дочка.</castItem>
        <castItem>Кирило, старий дід.</castItem>
        <castItem>Харитон, середніх літ</castItem>
        <castItem>Юхим, його син, парубок.</castItem>
        <castItem>Денис, Пилип, Свирид — селяни.</castItem>
        <castItem>Онопрій Митрохванович Чикалка, крамар.</castItem>
        <castItem>Старшина.</castItem>
        <castItem>Писар</castItem>
        <castItem>Ганна, молодиця</castItem>
        <castItem>Любка, Мотря — дівчата</castItem>
        <castItem>Дівчата, парубки, народ, старці, діти і музики.</castItem>
      </castList>
      <set>
        <p>Діється на селі.</p>
      </set>
    </front>
    <body>
      <div type="act">
        <head>ДІЯ ПЕРША</head>
        <stage>На пригорі село. В глибині кону дзвіниця і бархан; ближче, поліворуч: "Волостиое пракление", праворуч крамниця з табличкою: "Боколеная лафка". Біля дзвіниці, на східцях, старці; подекуди снують діти з крашанками.</stage>
        <div type="scene">
          <head>ЯВА 1</head>
          <stage>З дзвіниці виходять дівчата, шепочучи і хихикаючи проміж себе, і проходять в садок, що за барканом; за дівчатами поодаль ідуть пишаючись парубки.</stage>
        </div>
        <div type="scene">
          <head>ЯВА 2</head>
          <stage>Мотря, Хведоска і Любка виходять з дзвіниці.</stage>
          <sp who="#khvedoska">
            <speaker>Хведоска.</speaker>
            <p>Яка тіснота в церкві: миру, миру, мов бджіл у вулику,— так і кишать, так і гудуть! Душно в церкві, аж млосно!</p>
          </sp>
          <sp who="#motrja">
            <speaker>Мотря </speaker>
            <stage>(хихикнула).</stage>
            <p>Чисто!.. Я вже дивувалася, дивувалася, як це ти не зомліла! Чуєш, Любко! Бачила ти, скільки Хведоска свічок приліпила, мало не до кожного образа?</p>
          </sp>
          <sp who="#khvedoska">
            <speaker>Хведоска.</speaker>
            <p>Тобі заздрісне, чи як?</p>
          </sp>
          <sp who="#motrja">
            <speaker>Мотря.</speaker>
            <p>Чисто! За кого ти їх так багато ставляла?</p>
          </sp>
          <sp who="#khvedoska">
            <speaker>Хведоска.</speaker>
            <p>От тобі й знаєш, за кого,— за батька, матір, за рід і за мир хрещений.</p>
          </sp>
          <sp who="#motrja">
            <speaker>Мотря.</speaker>
            <p>Чисто! А за того ж мирянина скільки?</p>
          </sp>
          <sp who="#khvedoska">
            <speaker>Хведоска.</speaker>
            <p>За котрого? Ну й що ти раз по раз вигадуєш?</p>
          </sp>
          <sp who="#ljubka">
            <speaker>Любка.</speaker>
            <p>Ой, свята та божа! Ще й питає, за котрого.</p>
          </sp>
          <sp who="#motrja">
            <speaker>Мотря.</speaker>
            <p>За того, що цілого семигривеного поклав титареві на тарілочку?</p>
          </sp>
          <sp who="#khvedoska">
            <speaker>Хведоска.</speaker>
            <p>От так пак! На ж тобі!.. Пхі!</p>
          </sp>
          <sp who="#ljubka">
            <speaker>Любка.</speaker>
            <p>Дукар! Такому не диво й карбованця викинути.</p>
          </sp>
          <sp who="#motrja">
            <speaker>Мотря.</speaker>
            <p>Тільки що з'явився він у церкві, так наша Хведоска зразу й нестямилася!..</p>
          </sp>
          <sp who="#ljubka">
            <speaker>Любка </speaker>
            <stage>(хихика).</stage>
            <p>Та вже й не потрапе, куди їй очі звести.</p>
          </sp>
          <sp who="#khvedoska">
            <speaker>Хведоска.</speaker>
            <p>Отже, я і в головах собі нічого того не покладаю… З якої б то хвороби?</p>
          </sp>
          <sp who="#ljubka">
            <speaker>Любка.</speaker>
            <p>Він її очима пече, а вона аж міниться в лиці, та все, сердешна, молиться, та навколішки припада!</p>
          </sp>
          <sp who="#khvedoska">
            <speaker>Хведоска.</speaker>
            <p>Вже вхопили на кутні?</p>
          </sp>
          <sp who="#motrja">
            <speaker>Мотря.</speaker>
            <p>Слухай-бо, Хведоню! Невже ж і справді він і досі і словом тебе не зачепив?</p>
          </sp>
          <sp who="#khvedoska">
            <speaker>Хведоска.</speaker>
            <p>З якої немочі? Що я йому або він мені? Байдужісінько!..</p>
          </sp>
          <stage>Пішли в садок.</stage>
        </div>
        <div type="scene">
          <head>ЯВА 3</head>
          <stage>Самрось Жлудь і Роман зупиняються на бабинці.</stage>
          <sp who="#samros">
            <speaker>Самрось.</speaker>
            <p>Ну, скажи, пожалуста, га? Прогавив кума Онопрія Митрохвановича в церкві та й не похристосувався з ними!.. Пока люде запричастяться — сьогодні спаселників сила! — збігаю та похристосуюся. <stage>(Іде до крамниці).</stage></p>
          </sp>
          <sp who="#roman">
            <speaker>Роман.</speaker>
            <p>Коли б же ти там не бавився!</p>
          </sp>
          <sp who="#samros">
            <speaker>Самрось.</speaker>
            <p>Отак! Маненький я, чи що?</p>
          </sp>
          <sp who="#roman">
            <speaker>Роман.</speaker>
            <p>Батько скоро запричастяться…</p>
          </sp>
          <sp who="#samros">
            <speaker>Самрось.</speaker>
            <p>Та що?</p>
          </sp>
          <sp who="#roman">
            <speaker>Роман.</speaker>
            <p>Додому їхатимем.</p>
          </sp>
          <sp who="#samros">
            <speaker>Самрось.</speaker>
            <p>Думаєш, що нап'юся? Здається, я ще не дурень на світі? <stage>(Пішов у крамницю).</stage></p>
          </sp>
          <sp who="#roman">
            <speaker>Роман </speaker>
            <stage>(сам).</stage>
            <p>Бачив, що й Хведоска вкупі з дівчатами вийшла з церкви,— куди ж вона поділася? (Огляда навкруги). Невже пішла додому? Цебто й сьогодні не доведеться зустрітися? Мало не щонеділі бачу її в церкві, а ще ні разу не спобіг її так, щоб перестріти, та поздоровкатись, та хоч би словце промовити. І вона ніби нарочито обминає мене, все осторонь обходе… Незвичайно так ні з сього ні з того налопом піти назустріч, перепинити… Та вже ж або сьогодні, або завтра — приїду прямо до її батька, вигадаю яке-небудь діло… <stage>(Іде до баркана).</stage></p>
          </sp>
        </div>
        <div type="scene">
          <head>ЯВА 4</head>
          <stage>Харитон, Кирило, Пилип і Денис.</stage>
          <sp who="#denys">
            <speaker>Денис </speaker>
            <stage>(бухика).</stage>
            <p>Та й довго ж піп причаща!</p>
          </sp>
          <sp who="#kharyton">
            <speaker>Харитон.</speaker>
            <p>Спаселників багато: мало не на сотню!</p>
          </sp>
          <sp who="#denys">
            <speaker>Денис.</speaker>
            <p>Ніби не мали часу за піст відговітись? Коли б швидше розговлятися… їсти — аж душа болить!</p>
          </sp>
          <sp who="#kharyton">
            <speaker>Харитон </speaker>
            <stage>(до Кирила).</stage>
            <p>Сиділи б, діду, у таке свято дома: людей у церкві, як комашні, мало вас не задавили!</p>
          </sp>
          <sp who="#kyrylo">
            <speaker>Кирило.</speaker>
            <p>Га? Бог смерті не дасть, то й вовк не проковтне!</p>
          </sp>
          <sp who="#denys">
            <speaker>Денис </speaker>
            <stage>(бухика).</stage>
            <p>Тьху на тебе, от причепилосяі.. Неначе там тобі усередині що гарчить або ж гавка…</p>
          </sp>
          <sp who="#pylyp">
            <speaker>Пилип </speaker>
            <stage>(глузуючи).</stage>
            <p>То, мабуть, горілка з сирівцем свариться? Коли б до цього кашлю та ще кольки…</p>
          </sp>
          <sp who="#denys">
            <speaker>Денис.</speaker>
            <p>Коли б тобі до очей та більма!</p>
          </sp>
          <sp who="#pylyp">
            <speaker>Пилип.</speaker>
            <p>А ти б менш тріскав кукульвану, не давило б!</p>
          </sp>
          <sp who="#denys">
            <speaker>Денис.</speaker>
            <p>Я за твої п'ю, чи як? Ти мене частував коли-небудь?.. Розговіюся, зараз на піч та й догоричерева: спатиму аж до провід!</p>
          </sp>
          <sp who="#kharyton">
            <speaker>Харитон.</speaker>
            <p>О! А до шинку?</p>
          </sp>
          <sp who="#denys">
            <speaker>Денис.</speaker>
            <p>Чортма за що, в кишенях ані дзенькне!</p>
          </sp>
          <sp who="#kharyton">
            <speaker>Харитон.</speaker>
            <p>А набір?</p>
          </sp>
          <sp who="#denys">
            <speaker>Денис.</speaker>
            <p>Набрався, братухо, по самісінькі вуха!</p>
          </sp>
          <sp who="#pylyp">
            <speaker>Пилип.</speaker>
            <p>Ніби не знайдуться такі, що почастують?</p>
          </sp>
          <sp who="#denys">
            <speaker>Денис.</speaker>
            <p>Ну й чого ти чіпляєшся, чого лізеш в вічі, як та слоква? Авжеж, що знайдуться ще путящі, не всі такі скнипи, як ти!</p>
          </sp>
          <sp who="#pylyp">
            <speaker>Пилип.</speaker>
            <p>У мене дурничку хава з'їла.</p>
          </sp>
          <sp who="#denys">
            <speaker>Денис.</speaker>
            <p>Вона вже й тебе туж-туж стріска!</p>
          </sp>
          <sp who="#pylyp">
            <speaker>Пилип.</speaker>
            <p>А стріска! Що ступінь, то вже ближч до домовини.</p>
          </sp>
          <sp who="#denys">
            <speaker>Денис.</speaker>
            <p>Коли б думав про домовину, не складав би карбованці в скриньку!</p>
          </sp>
          <sp who="#pylyp">
            <speaker>Пилип.</speaker>
            <p>Живий про живе міркує!..</p>
          </sp>
          <sp who="#kharyton">
            <speaker>Харитон.</speaker>
            <p>Ну й діждалися ж тепла! Надів сьогодні гедзетика, думка шибала: змерзну! — аж воно і в гедзетику парить.</p>
          </sp>
          <sp who="#kyrylo">
            <speaker>Кирило.</speaker>
            <p>Га? То ще кров в тобі воює; а як мені, то ось і в кожусі холодно.</p>
          </sp>
          <sp who="#kharyton">
            <speaker>Харитон.</speaker>
            <p>Ну й зима ж була!</p>
          </sp>
          <sp who="#pylyp">
            <speaker>Пилип.</speaker>
            <p>Сутужна!</p>
          </sp>
          <sp who="#denys">
            <speaker>Денис.</speaker>
            <p>Було б, мовляв, ще сутужніш, та вже й нікуди!</p>
          </sp>
          <sp who="#kharyton">
            <speaker>Харитон.</speaker>
            <p>І довга! Таких зим довгих, либонь, ще й не було?</p>
          </sp>
          <sp who="#denys">
            <speaker>Денис.</speaker>
            <p>Була б ще довш, та вже й нікуди!</p>
          </sp>
          <sp who="#pylyp">
            <speaker>Пилип.</speaker>
            <p>А тобі що? Ні волика, ні корівки!.. Що ти, за пашею бідкався, чи як?</p>
          </sp>
          <sp who="#denys">
            <speaker>Денис.</speaker>
            <p>Не до тебе п'ють!</p>
          </sp>
          <sp who="#pylyp">
            <speaker>Пилип.</speaker>
            <p>Не стало топлива, ти хату обдер?</p>
          </sp>
          <sp who="#denys">
            <speaker>Денис.</speaker>
            <p>Обдер свою, а не твою!</p>
          </sp>
          <sp who="#kyrylo">
            <speaker>Кирило.</speaker>
            <p>Далі зими ще довші будуть: перед кінцем світу геть усе переплутається…</p>
          </sp>
          <sp who="#denys">
            <speaker>Денис.</speaker>
            <p>Либонь, воно до того вже і йдеться. Мабуть, і ховрах геть повимерзав? Торішню весну мої хлопчаки таки наловили їх, аж на одинадцять карбованців; а цю весну, мабуть, чорт матиме й того заробітку?</p>
          </sp>
          <sp who="#pylyp">
            <speaker>Пилип.</speaker>
            <p>А чорт матиме! Бо тепера до волості, писар мені казав, прийшла статистика, що земство не платитиме вже за ховрахів…</p>
          </sp>
          <sp who="#denys">
            <speaker>Денис.</speaker>
            <p>Обдурюй кого іншого!</p>
          </sp>
          <sp who="#kharyton">
            <speaker>Харитон.</speaker>
            <p>Чи й справді? Не плататиме вже?</p>
          </sp>
          <sp who="#pylyp">
            <speaker>Пилип.</speaker>
            <p>Написано, щоб кожного наділу по скількох там ховрахів ловили та приставляли до волості…</p>
          </sp>
          <sp who="#kharyton">
            <speaker>Харитон.</speaker>
            <p>Гм, шутки!..</p>
          </sp>
          <sp who="#denys">
            <speaker>Денис.</speaker>
            <p>От чорт не видав! Ач, які митці? Чорта з два я їх ловитиму за спасибі!..</p>
          </sp>
          <sp who="#pylyp">
            <speaker>Пилип.</speaker>
            <p>Примусять!</p>
          </sp>
          <sp who="#denys">
            <speaker>Денис.</speaker>
            <p>Мене? Овва!</p>
          </sp>
          <sp who="#kyrylo">
            <speaker>Кирило.</speaker>
            <p>Чи ловитимуть, чи не ловитимуть, а ях захоче господь покарати, то відкіля те й лихо вирине: і ховрах, і кузка, і гемонська муха, і всяка нечисть!..</p>
          </sp>
          <sp who="#pylyp">
            <speaker>Пилип.</speaker>
            <p>А звичайно…</p>
          </sp>
          <sp who="#kharyton">
            <speaker>Харитон.</speaker>
            <p>А так, так… Все від господа милосердного!</p>
          </sp>
          <sp who="#kyrylo">
            <speaker>Кирило.</speaker>
            <p>Адже розказував якийсь чоловік, що десь-то та хтось-то усіх ховрахів повипивав на своїм наділі; а сусіда його, каже, навіть і кухля води не збавив: на божу волю здався. Що ж, нарешті, вчинилося?</p>
          </sp>
          <sp who="#kharyton">
            <speaker>Харитон.</speaker>
            <p>Мабуть, у того, що виливав, геть ховрах хліб вибив?</p>
          </sp>
          <sp who="#kyrylo">
            <speaker>Кирило.</speaker>
            <p>До цурочки, дощенту!.. А в того, що не зачіпав їх, хоч би тобі стеблину знівечили!</p>
          </sp>
          <sp who="#denys">
            <speaker>Денис.</speaker>
            <p>Он як!</p>
          </sp>
          <sp who="#pylyp">
            <speaker>Пилип.</speaker>
            <p>А бува, бува!..</p>
          </sp>
          <sp who="#kyrylo">
            <speaker>Кирило.</speaker>
            <p>Все від господа милосердного!</p>
          </sp>
          <sp who="#kharyton">
            <speaker>Харитон.</speaker>
            <p>Ну, скажіть, на милость божу, що воно за причта, що вчора зовсім було насупилося ва дощ, думка шибала: ось-ось поллє, ось-ось ушкваре!.. Отже тільки погриміло та поблискало…</p>
          </sp>
          <sp who="#kyrylo">
            <speaker>Кирило.</speaker>
            <p>Га? Воно вже так щоразу коїтиметься, що погримить, поблиска, часом трошки побризка та й розійдеться.</p>
          </sp>
          <sp who="#roman">
            <speaker>Роман </speaker>
            <stage>(спершу наслухав, далі підходить ближче).</stage>
            <p>Через що ж то воно, діду, так коїтиметься?</p>
          </sp>
          <sp who="#kyrylo">
            <speaker>Кирило.</speaker>
            <p>Га? Через що? Показав би я їм, та несила вже моя… А розплодилося їх до пропасті!..</p>
          </sp>
          <sp who="#kharyton">
            <speaker>Харитон.</speaker>
            <p>Отак і я догадувався, отак самісінько!.. Це ви, діду, про відьом кажете?</p>
          </sp>
          <sp who="#kyrylo">
            <speaker>Кирило.</speaker>
            <p>Їздили колись вони на мені, та вже ж і я ними їздив, ого, ще й як їздив! Як сяду, було, на неї, та замордаю, та як почну хваидою маніжити, аж мило з неї клубками котиться!..</p>
          </sp>
          <sp who="#roman">
            <speaker>Роман.</speaker>
            <p>Цебто у сні вам так вбачалося?</p>
          </sp>
          <sp who="#kyrylo">
            <speaker>Кирило.</speaker>
            <p>Га? У сні? Стривай, дадуться вони коли-небудь тобі взнаки!</p>
          </sp>
          <sp who="#denys">
            <speaker>Денис.</speaker>
            <p>Роман митець кожному баки забивати!</p>
          </sp>
        </div>
        <div type="scene">
          <head>ЯВА 5</head>
          <stage>Ті ж і Свирид.</stage>
          <sp who="#svyryd">
            <speaker>Свирид.</speaker>
            <p>Про віщо чурукуєте?</p>
          </sp>
          <sp who="#pylyp">
            <speaker>Пилип.</speaker>
            <p>Звичайно, про те, що, мовляв, щодня тебе муля…</p>
          </sp>
          <sp who="#kharyton">
            <speaker>Харитон.</speaker>
            <p>О, муля, аж дошкуля!</p>
          </sp>
          <sp who="#denys">
            <speaker>Денис.</speaker>
            <p>Було б ще дошкульніш, та вже й нікуди!</p>
          </sp>
          <sp who="#kharyton">
            <speaker>Харитон.</speaker>
            <p>Дід Кирило кажуть, що відьми розплодилися, а Роман глузує!</p>
          </sp>
          <sp who="#denys">
            <speaker>Денис.</speaker>
            <p>Сказано: багач та ще й грамотій!</p>
          </sp>
          <sp who="#roman">
            <speaker>Роман.</speaker>
            <p>То дід глузують над вами, а я навсправжки кажу, що ті відьми дідові снилися.</p>
          </sp>
          <sp who="#kyrylo">
            <speaker>Кирило.</speaker>
            <p>Га? Снилися?.. Як тільки дочиталися до хреста, я луп очима: стоїть мацапура попліч мене і шкіриться!.. Відкіля це ти, думаю, вискіпалася? Ще й з дійницею на голові! Стоїть і звіриться на мене… Я їй тиць дулю навідлі, отакечки — о! На тобі, кажу, хвостата прояво! Щезла!.. Зирк управоруч, аж і друга!..</p>
          </sp>
          <sp who="#kharyton">
            <speaker>Харитон.</speaker>
            <p>Сторія!</p>
          </sp>
          <sp who="#roman">
            <speaker>Роман.</speaker>
            <p>Це ви, діду, задрімали та до того ще постилися троє день…</p>
          </sp>
          <sp who="#kyrylo">
            <speaker>Кирило.</speaker>
            <p>Батькові своєму лисому розкажи!</p>
          </sp>
          <sp who="#roman">
            <speaker>Роман.</speaker>
            <p>А чом же ніхто інший, опріч вас, не бачив тих відьом?</p>
          </sp>
          <sp who="#kharyton">
            <speaker>Харитон.</speaker>
            <p>Бо дід, так вони средствія такого знають, що сподобилися їх бачити!..</p>
          </sp>
          <sp who="#roman">
            <speaker>Роман.</speaker>
            <p>Неправда! Нехай дід так зроблять, щоб ті відьми отут з'явилися, тоді і я повірю!</p>
          </sp>
          <sp who="#kyrylo">
            <speaker>Кирило </speaker>
            <stage>(плює).</stage>
            <p>Тьху! <stage>(Пішов).</stage></p>
          </sp>
          <sp who="#svyryd">
            <speaker>Свирид.</speaker>
            <p>Ну… Тадже ж і в книжках повинні писати про відьом?</p>
          </sp>
          <sp who="#roman">
            <speaker>Роман.</speaker>
            <p>Пишуть!</p>
          </sp>
          <sp who="#pylyp">
            <speaker>Пилип.</speaker>
            <p>Аякже! Мій старший хлопчина якось читав мені про "бабу-ягу, костяну ногу".</p>
          </sp>
          <sp who="#roman">
            <speaker>Роман.</speaker>
            <p>То ж казочка, а казочка — побрехенька. А є такі книги, у котрих і правду пишуть.</p>
          </sp>
          <sp who="#kharyton">
            <speaker>Харитон.</speaker>
            <p>Яку ж правду?</p>
          </sp>
          <sp who="#roman">
            <speaker>Роман.</speaker>
            <p>А таку, що багато ще є людей у дитинячім зрості, котрі вірять усякій нісенітниці.</p>
          </sp>
          <sp who="#svyryd">
            <speaker>Свирид.</speaker>
            <p>Хто ж його зна, котрій книжці і вірити?</p>
          </sp>
          <sp who="#kharyton">
            <speaker>Харитон.</speaker>
            <p>Стривайте! Ну, а через що ж нема у нас дощів, через що? Кажуть: куди відьма махне рукавом, туди й хмари прожене. Правда, Денисе? Так же кажуть?..</p>
          </sp>
          <sp who="#denys">
            <speaker>Денис.</speaker>
            <p>Нехай отой розумний каже.</p>
          </sp>
          <sp who="#roman">
            <speaker>Роман.</speaker>
            <p>Аби б дощі, то вже й хліб родитиме?</p>
          </sp>
          <sp who="#kharyton">
            <speaker>Харитон.</speaker>
            <p>Атож як?</p>
          </sp>
          <sp who="#roman">
            <speaker>Роман.</speaker>
            <p>У книжках пишуть і достометно викладають, що засухи відтоді настали, як повирублювали ліси та позамулювали річки…</p>
          </sp>
          <sp who="#denys">
            <speaker>Денис.</speaker>
            <p>Чорт батька зна що плетуть!</p>
          </sp>
          <sp who="#svyryd">
            <speaker>Свирид </speaker>
            <stage>(до Дениса).</stage>
            <p>Та ну, не перебаранчай!</p>
          </sp>
          <sp who="#roman">
            <speaker>Роман.</speaker>
            <p>І знов доказують і те, що люде здебільшого обробляють землю "на нехай".</p>
          </sp>
          <sp who="#dejaki">
            <speaker>Деякі.</speaker>
            <p>Як то "на нехай"?</p>
          </sp>
          <sp who="#roman">
            <speaker>Роман.</speaker>
            <p>Сяк-так подряпають, як ще колись-то діди та прадіди дряпали.</p>
          </sp>
          <sp who="#kharyton">
            <speaker>Харитон.</speaker>
            <p>Одначе ж за прадідів хліб родив?</p>
          </sp>
          <sp who="#svyryd">
            <speaker>Свирид.</speaker>
            <p>Ще й який хліб!</p>
          </sp>
          <sp who="#denys">
            <speaker>Денис.</speaker>
            <p>Навдивовижу!</p>
          </sp>
          <sp who="#roman">
            <speaker>Роман.</speaker>
            <p>Тоді земля мала силу; а тепер вже переорали її на попіл, знесилили. Замість того щоб обробляти, наприклад, так, як німці-колоністи обробляють землю, наш брат тільки дряпа і всі надії склада на бога.</p>
          </sp>
          <sp who="#denys">
            <speaker>Денис.</speaker>
            <p>Як бог захоче, то й на голому вродить.</p>
          </sp>
          <sp who="#kharyton">
            <speaker>Харитон.</speaker>
            <p>Без бога ні до порога.</p>
          </sp>
          <sp who="#roman">
            <speaker>Роман.</speaker>
            <p>А звичайно. А друга приказка каже: "Поможи, боже! — Роби, небоже!" Отже, німці, мабуть, цю приказку добре розжували.</p>
          </sp>
          <sp who="#svyryd">
            <speaker>Свирид.</speaker>
            <p>Так то ж німці!</p>
          </sp>
          <sp who="#roman">
            <speaker>Роман.</speaker>
            <p>Такі ж люде, як і ми; і тому ж богові моляться. Німці до ладу обробляють землю та ще й удобряють.</p>
          </sp>
          <sp who="#pylyp">
            <speaker>Пилип.</speaker>
            <p>Там і спромога, і снасть інша!..</p>
          </sp>
          <sp who="#kharyton">
            <speaker>Харитон.</speaker>
            <p>Та, може, воно… Ну, скажіть, на милость божу! Тепера у мене плуг є, то леміш на ньому ще від діда! Що ж мені — поламати його чи спалити та німецького купувати?</p>
          </sp>
          <sp who="#denys">
            <speaker>Денис.</speaker>
            <p>Ось знаєте, що я вам скажу? Дайте ви мені отак, як я оце стою: десятин з тридцять землі на вічність та плугів зо три, волів, годів на п'ять вільготу…</p>
          </sp>
          <sp who="#pylyp">
            <speaker>Пилип.</speaker>
            <p>Та ще чого?</p>
          </sp>
          <sp who="#denys">
            <speaker>Денис.</speaker>
            <p>Ще чого? Та хоч і годі!</p>
          </sp>
          <sp who="#svyryd">
            <speaker>Свирид </speaker>
            <stage>(усміхається).</stage>
            <p>І небагато чоловікові забагнулося!</p>
          </sp>
          <sp who="#denys">
            <speaker>Денис.</speaker>
            <p>І тоді побачите, яким я зразу зроблюсь розумним.</p>
          </sp>
          <sp who="#pylyp">
            <speaker>Пилип.</speaker>
            <p>А так, так!..</p>
          </sp>
          <sp who="#denys">
            <speaker>Денис.</speaker>
            <p>Ти-бо не такий! Чого шкіришся? У тебе плуг, волів є, то й розум у тебе є! Свирид має дві пари волів та четверо коней? Він теж розумний! Тепера у Романового батька: сімдесят десятин землі, свій хутір, худоби сила, грошей повні кишені, усякі достатки!.. То вже Роман мусить бути розумнішим над вами обома… Одним лицем: памещик-о! А ми злидні, то ми вже дурні, болвани!.. Шапочку повинні здіймати перед дукарями!.. Ні, ти спершу дай мені силу, то й я показав би себе!</p>
          </sp>
          <sp who="#pylyp">
            <speaker>Пилип.</speaker>
            <p>Оце правда! Що правда, то не гріх! Таку вже правду сказав, як на квитанції списав! Хто-хто, а ти показав би себе: щодня одвідував би всі шинки.</p>
          </sp>
          <sp who="#denys">
            <speaker>Денис.</speaker>
            <p>А чи не плюну я тобі межі очі?</p>
          </sp>
        </div>
        <div type="scene">
          <head>ЯВА 6</head>
          <stage>Ті ж, писар і старшина.</stage>
          <sp who="#pysar">
            <speaker>Писар.</speaker>
            <p>Што, Роман Софронович, все з мужичками гуторите?</p>
          </sp>
          <sp who="#roman">
            <speaker>Роман.</speaker>
            <p>А хоч би й так, кому від цього зашкодить?</p>
          </sp>
          <sp who="#pysar">
            <speaker>Писар.</speaker>
            <p>Сколько разов постерегаю вас у єтих времяпровожденіях, ну не соображу: какая вам вигода?</p>
          </sp>
          <sp who="#starshyna">
            <speaker>Старшина.</speaker>
            <p>І я не соображу.</p>
          </sp>
          <sp who="#roman">
            <speaker>Роман.</speaker>
            <p>А так собі балакаємо, та й годі: не кожне слово мимо вуха летить, інше і в вухо.</p>
          </sp>
          <sp who="#pysar">
            <speaker>Писар.</speaker>
            <p>А по-моєму, з ними розглагольствовать, що по воді батогом хлестать!</p>
          </sp>
          <sp who="#pylyp">
            <speaker>Пилип.</speaker>
            <p>Тобто ми такі дурні?</p>
          </sp>
          <sp who="#pysar">
            <speaker>Писар.</speaker>
            <p>Не в том расчот…</p>
          </sp>
          <sp who="#svyryd">
            <speaker>Свирид.</speaker>
            <p>Ав чім же?</p>
          </sp>
          <sp who="#pysar">
            <speaker>Писар.</speaker>
            <p>Што просвещенія на вас не видать…</p>
          </sp>
          <sp who="#starshyna">
            <speaker>Старшина.</speaker>
            <p>Нікоторої прибавки!</p>
          </sp>
          <sp who="#pylyp">
            <speaker>Пилип.</speaker>
            <p>З путящої балачки, то й ми дещо розжовуємо.</p>
          </sp>
          <sp who="#svyryd">
            <speaker>Свирид.</speaker>
            <p>Таки як добре пожуєш, то й розсмакуєш…</p>
          </sp>
          <sp who="#pysar">
            <speaker>Писар.</speaker>
            <p>Сомніваюсь! Думаєте, што я єту орду не пробував цівілізувать? Двадцять разов принімався — не дєйствуєт! Ти йому образи, а він тобі лика!..</p>
          </sp>
          <sp who="#starshyna">
            <speaker>Старшина.</speaker>
            <p>Така навкруги необразованость!..</p>
          </sp>
          <sp who="#denys">
            <speaker>Денис.</speaker>
            <p>Це правда, господин старшина! Істинно, як на гладкому, як на черіні!.. Коли несила, то краще мовчати!..</p>
          </sp>
          <sp who="#starshyna">
            <speaker>Старшина </speaker>
            <stage>(грізно).</stage>
            <p>Тобі давно вже пора замазати рота!</p>
          </sp>
          <sp who="#denys">
            <speaker>Денис.</speaker>
            <p>То я його не геть-то ще й роззявляю!..</p>
          </sp>
          <sp who="#starshyna">
            <speaker>Старшина </speaker>
            <stage>(скоса зиркнув).</stage>
            <p>Чу-чю в хлів!</p>
          </sp>
          <sp who="#denys">
            <speaker>Денис.</speaker>
            <p>Та я… <stage>(До Харитона).</stage> Ходім! Началство, звісно, треба мовчати.</p>
          </sp>
          <stage>Пішли з Харитоном.</stage>
          <sp who="#pysar">
            <speaker>Писар.</speaker>
            <p>Скажіть нашим мужичкам: господа, просимо викушать по чарочці…</p>
          </sp>
          <sp who="#denys">
            <speaker>Денис </speaker>
            <stage>(оглядається).</stage>
            <p>Га?</p>
          </sp>
          <sp who="#pysar">
            <speaker>Писар.</speaker>
            <p>О! <stage>(До Дениса).</stage> Ступай, ступай! По чарочці, так єто на них дєйствуєть! Примєрно, почну їм пояснять про телеграф…</p>
          </sp>
          <sp who="#roman">
            <speaker>Роман.</speaker>
            <p>Про телеграф? Навіщо ж це?</p>
          </sp>
          <sp who="#pysar">
            <speaker>Писар.</speaker>
            <p>Как? Ото ж у нас телеграф проходить?</p>
          </sp>
          <sp who="#starshyna">
            <speaker>Старшина.</speaker>
            <p>Стовпи ото і дріт, то ж телеграп?</p>
          </sp>
          <sp who="#roman">
            <speaker>Роман.</speaker>
            <p>Ну?</p>
          </sp>
          <sp who="#starshyna">
            <speaker>Старшина.</speaker>
            <p>От тобі й ну! По ньому ж депеші йдуть. Примєрно: тут бренькни, а в Петербурзі чутно!</p>
          </sp>
          <sp who="#pysar">
            <speaker>Писар.</speaker>
            <p>Заговорю з ними об суєтності мірской: вони сисчас собстветную суєтность: "А чи не чувать там ще, чи скоро нам землі приріжуть?"</p>
          </sp>
          <sp who="#pylyp">
            <speaker>Пилип.</speaker>
            <p>Що в кого свербить, то він те й чуха.</p>
          </sp>
          <sp who="#svyryd">
            <speaker>Свирид.</speaker>
            <p>Кожному своє на думці. Мовляв: бондареві — обручі, шевцеві — ремінь, хліборобові — земля!..</p>
          </sp>
          <sp who="#roman">
            <speaker>Роман.</speaker>
            <p>На мою думку: селянинові до телеграфу ще мало клопоту.</p>
          </sp>
          <sp who="#pysar">
            <speaker>Писар.</speaker>
            <p>Ну, то ви розводите канітель!</p>
          </sp>
          <sp who="#starshyna">
            <speaker>Старшина.</speaker>
            <p>Або як урядник кажуть: "мирхлюндію"?</p>
          </sp>
          <sp who="#roman">
            <speaker>Роман.</speaker>
            <p>Балакали б про те, що селянинові корисніш. Наприклад, хоч би розтлумачили їм "крестьянське положеніє"…</p>
          </sp>
          <sp who="#pysar">
            <speaker>Писар.</speaker>
            <p>Вот не було печалі!</p>
          </sp>
          <sp who="#roman">
            <speaker>Роман.</speaker>
            <p>Ви, пане писарю, згорда дивитеся на мужика і лічите сезе надто розумнішим від нього; а коли б ви балакали з ним, як з рівнею, було б пуття. От сьогодні, наприклад, у нас велике свято, зібрали б ви громаду та й поміркували б гуртом: хто той, котрого усі християне в цей день величають?</p>
          </sp>
          <sp who="#pysar">
            <speaker>Писар.</speaker>
            <p>Це діло попове! Спрощу вас: видали ви "рыцаря печального образа"? Так осьдечки він стоїть перед вами.</p>
          </sp>
          <sp who="#roman">
            <speaker>Роман.</speaker>
            <p>Скажіть, бога ради, від чого це, як тільки балачка наша доходе до краю, до діла, ви зразу починаєте замазувати мені очі чорт батька зна чим?</p>
          </sp>
          <sp who="#pysar">
            <speaker>Писар.</speaker>
            <p>Но однако ж… Впротчем, я нісколько не охотен вам больш возражать, потому што нема тут такого третього, котрий би обсудив: хто з нас больш не при своїм умі-розумі!</p>
          </sp>
          <sp who="#starshyna">
            <speaker>Старшина.</speaker>
            <p>Слухайте мене! Я вам по настоящій совісті скажу, що з мужиком ніколи не слід у патьоки заходити. От я зже четвертий рік за старшину, ну нікоторої, щоб образованость яка, нікоторої прибавки!..</p>
          </sp>
          <sp who="#roman">
            <speaker>Роман.</speaker>
            <p>Це ви вже обидва починаєте воду товкти! <stage>(Хоче йти).</stage></p>
          </sp>
          <sp who="#starshyna">
            <speaker>Старшина </speaker>
            <stage>(лапа його за рукав).</stage>
            <p>Не любите правди? Постривайте-бо! Знаєте ви казку про "стрижене та голене"? Отак же і наш мужик: кіл йому на голові тешіть, а він таки своєї гнутиме! Як і "сбдухи праведні" виходитимуть з нього…</p>
          </sp>
          <sp who="#roman">
            <speaker>Роман.</speaker>
            <p>Які "сбдухи"?</p>
          </sp>
          <sp who="#starshyna">
            <speaker>Старшина.</speaker>
            <p>А як же? Як чоловік помира, то з нього виходять сбдухи праведні!</p>
          </sp>
          <sp who="#pysar">
            <speaker>Писар.</speaker>
            <p>Ви, Юхим Ничипорович, не понімаєте Романа Софроновича, ну тольки я їх постяг. Вони хварисействують, єй-богу, хварисействують! Побули б вони у моїй шкурі лібо в вашом положенії.</p>
          </sp>
          <sp who="#starshyna">
            <speaker>Старшина.</speaker>
            <p>Борони, боже, усякого хрещеного і нехрещеного!</p>
          </sp>
          <sp who="#pylyp">
            <speaker>Пилип.</speaker>
            <p>Та нужда навчить коржі з салом їсти.</p>
          </sp>
          <sp who="#svyryd">
            <speaker>Свирид.</speaker>
            <p>Ого-го, ще й як їстимеш!</p>
          </sp>
          <sp who="#starshyna">
            <speaker>Старшина.</speaker>
            <p>А може, це овсім не до вас річ? Знаєте примовку: мовчи, дура, не з тобою гаварять?</p>
          </sp>
          <sp who="#pysar">
            <speaker>Писар.</speaker>
            <p>Всяке животне повинно знати свій хлів!</p>
          </sp>
          <sp who="#roman">
            <speaker>Роман.</speaker>
            <p>Та й я те ж кажу. <stage>(Сміється).</stage></p>
          </sp>
          <sp who="#pysar">
            <speaker>Писар.</speaker>
            <p>Ну што ви? Ех, ви вочєнь вумниє!</p>
          </sp>
          <sp who="#starshyna">
            <speaker>Старшина.</speaker>
            <p>Мужикові дай волю, він зараз з тобою запанібрата або на груди сяде.</p>
          </sp>
          <sp who="#roman">
            <speaker>Роман.</speaker>
            <p>Коли б же то теля та не забувало свого хліва?</p>
          </sp>
          <sp who="#pysar">
            <speaker>Писар.</speaker>
            <p>Ви же єто у какую ноту ударяєте?</p>
          </sp>
          <sp who="#starshyna">
            <speaker>Старшина.</speaker>
            <p>Я ледве-ледве за три года набив руку.</p>
          </sp>
          <sp who="#pylyp">
            <speaker>Пилип.</speaker>
            <p>Еге ж, аж набубнявіла?</p>
          </sp>
          <sp who="#starshyna">
            <speaker>Старшина.</speaker>
            <p>Чу-чю!..</p>
          </sp>
          <sp who="#pylyp">
            <speaker>Пилип </speaker>
            <stage>(тихо).</stage>
            <p>Ну-ну, не дуже. <stage>(Пішов, за ним Свирид).</stage></p>
          </sp>
          <sp who="#starshyna">
            <speaker>Старшина.</speaker>
            <p>Посадови кого другого на моє місце — здуріє!</p>
          </sp>
          <sp who="#roman">
            <speaker>Роман.</speaker>
            <p>Не здуріє, а задуріє! Та як і не задуріти: з мужиків та зразу в пани вскочити?</p>
          </sp>
          <sp who="#starshyna">
            <speaker>Старшина.</speaker>
            <p>Як? Тадже ондечки, як була у нас нападенія…</p>
          </sp>
          <sp who="#roman">
            <speaker>Роман.</speaker>
            <p>На кого?</p>
          </sp>
          <sp who="#pysar">
            <speaker>Писар.</speaker>
            <p>Юхим Ничипорович неправильно виражають! Вони кажуть про епідемію!</p>
          </sp>
          <sp who="#starshyna">
            <speaker>Старшина.</speaker>
            <p>А як ящур напав худобу? А чума?..</p>
          </sp>
          <sp who="#roman">
            <speaker>Роман.</speaker>
            <p>Куди це ви розмову заламуєте?</p>
          </sp>
          <sp who="#starshyna">
            <speaker>Старшина.</speaker>
            <p>То-то ж бо й є! Скотину велено вбивать, а громада почина бунтувать! Отут і впорядкуй! Старшина, кажуть, з чумного вола обдер шкуру і продав; а ми своїх з шкурами будемо закопувати?</p>
          </sp>
          <sp who="#roman">
            <speaker>Роман.</speaker>
            <p>А нащо ж ви з свого вола шкуру здерли?</p>
          </sp>
          <sp who="#starshyna">
            <speaker>Старшина.</speaker>
            <p>Нащо?.. Ну та вже… І знов скажу ще й так: чума чумою, ящур ящуром, а як об самуварях? Як понаїздять: справник, становий, дохтур… "Подай самуваря!" А іноді: "Подай сахарю-чаю!" Десятник, хіба він що зугарен? Звели йому самуваря зогріти, він і наллє туди води, куди слід вугілля вкинути. Єй-богу, правда!</p>
          </sp>
          <sp who="#roman">
            <speaker>Роман.</speaker>
            <p>Та все ж таки я не розберу, навіщо ви мені про це кажете?</p>
          </sp>
          <sp who="#starshyna">
            <speaker>Старшина.</speaker>
            <p>Навіщо? Тепера двоє лошат урядникових на зимівлі, телиця станового…</p>
          </sp>
          <sp who="#pysar">
            <speaker>Писар.</speaker>
            <p>Довольно, Юхим Ничипорович! Усіх обов'язаностей за одним духом не вимовите.</p>
          </sp>
          <sp who="#starshyna">
            <speaker>Старшина.</speaker>
            <p>Ні, я к примеру кажу, що треба ж з чогось потягнутись?</p>
          </sp>
          <sp who="#pysar">
            <speaker>Писар.</speaker>
            <p>Разві ви не сообразіте, що Роман Софронович взяли собі воображеніє, що всі тут дураки?</p>
          </sp>
          <sp who="#roman">
            <speaker>Роман.</speaker>
            <p>Он до чого вся балачка тичеться! Митці!</p>
          </sp>
          <sp who="#pysar">
            <speaker>Писар.</speaker>
            <p>Смішно вам? Важна комерція. Що ж, Юхим Ничипорович, розговівшись, поїдемо на земських у проминаж?</p>
          </sp>
          <sp who="#starshyna">
            <speaker>Старшина.</speaker>
            <p>Ото тільки тобі і втіхи, що інколи проманажишся.</p>
          </sp>
          <sp who="#pysar">
            <speaker>Писар </speaker>
            <stage>(до Романа).</stage>
            <p>Ви чванитесь тим, що вчилися у городськом училищі?</p>
          </sp>
          <sp who="#roman">
            <speaker>Роман.</speaker>
            <p>Збоку видніш, хто з нас чваниться.</p>
          </sp>
          <sp who="#pysar">
            <speaker>Писар.</speaker>
            <p>Но і я, мілостівой государ, і по школах вчився, і промеж людей, можеть, боліє бував, нежелі хто? А при том захачу — поведу разговори; но могу і пренебреженіє сказать! <stage>(Іде).</stage></p>
          </sp>
          <sp who="#starshyna">
            <speaker>Старшина.</speaker>
            <p>Поштеніє! (Простяга руку). Давай-те-бо руку? (Чоломкається з Романом). Чудний чаловек! А бодай вас!.. <stage>(Махнувши рукою, йде).</stage></p>
          </sp>
        </div>
        <div type="scene">
          <head>ЯВА 7</head>
          <stage>Тіж і Чикалка.</stage>
          <sp who="#chykalka">
            <speaker>Чикалка </speaker>
            <stage>(на порозі крамниці).</stage>
            <p>Господа, неужто, дискать, ви обминьоте мою убогу хижину?</p>
          </sp>
          <sp who="#pysar">
            <speaker>Писар.</speaker>
            <p>Юхим Ничипорович, зайдем "в хижину бедную, богом хранимую"?</p>
          </sp>
          <sp who="#starshyna">
            <speaker>Старшина.</speaker>
            <p>Та воно можна.</p>
          </sp>
          <sp who="#chykalka">
            <speaker>Чикалка.</speaker>
            <p>Не обідьте, дискать, господа, маленького чаловечка! Маленького, дискать, усякий можеть обідить!.. Милості просю!</p>
          </sp>
          <sp who="#starshyna">
            <speaker>Старшина.</speaker>
            <p>Що ж, вступим на часинку?</p>
          </sp>
          <stage>Пішли.</stage>
        </div>
        <div type="scene">
          <head>ЯВА 8</head>
          <stage>Зінька і Роман.</stage>
          <sp who="#zinka">
            <speaker>Зінька.</speaker>
            <p>Ти, може, не захочеш і похристосуватися зо мною?</p>
          </sp>
          <sp who="#roman">
            <speaker>Роман.</speaker>
            <p>Чому? Це ж закон… Давай похристосуємось.</p>
          </sp>
          <sp who="#zinka">
            <speaker>Зінька.</speaker>
            <p>Обійдеться? Закон… А якби не закон, то тобі б і однаковісінько?</p>
          </sp>
          <sp who="#roman">
            <speaker>Роман.</speaker>
            <p>Чого-сь єретуєшся?</p>
          </sp>
          <sp who="#zinka">
            <speaker>Зінька.</speaker>
            <p>Може, від того, що ти такий засмучений.</p>
          </sp>
          <sp who="#roman">
            <speaker>Роман.</speaker>
            <p>Ні, я… Не сам себе чоловік засмучує, а пригода: бажаєш супокою, а натрапиш на журбу.</p>
          </sp>
          <sp who="#zinka">
            <speaker>Зінька.</speaker>
            <p>Виховуєшся, через те й балакаєш загадками?</p>
          </sp>
          <sp who="#roman">
            <speaker>Роман.</speaker>
            <p>Які тут загадки? Діло як на долоні.</p>
          </sp>
          <sp who="#zinka">
            <speaker>Зінька.</speaker>
            <p>Ну й чого-таки й справді сумуєш? Хоч би ради празника повеселішав.</p>
          </sp>
          <sp who="#roman">
            <speaker>Роман.</speaker>
            <p>Не сплинуть радощі у думках, коли почуваєш в собі болячку, котра щохвилі гірш ятриться.</p>
          </sp>
          <sp who="#zinka">
            <speaker>Зінька.</speaker>
            <p>Бо колупаєш болячку! Не колупай, швидш загоїться. Та що вже?.. Навіщо б я мала ховати очі та лисичити? Не зволікайся краще, а кажи прямо: Зінько, ти мені обридла!</p>
          </sp>
          <sp who="#roman">
            <speaker>Роман.</speaker>
            <p>З якого ж побиту так скажу?</p>
          </sp>
          <sp who="#zinka">
            <speaker>Зінька.</speaker>
            <p>А як же ще? Здмухни зразу, як пилину з долоні!</p>
          </sp>
          <sp who="#roman">
            <speaker>Роман.</speaker>
            <p>Не з того краю починаєш, сестро, розмову, то ніяково й міркувати. <stage>(Хоче йти).</stage></p>
          </sp>
          <sp who="#zinka">
            <speaker>Зінька.</speaker>
            <p>Думаєш, що я й досі не догадуюся? Бачу вже я добре, що коли не тепер, то в четвер!</p>
          </sp>
          <sp who="#roman">
            <speaker>Роман.</speaker>
            <p>Неспароване нащо й розрізняти? Воно й без того нарізнь…</p>
          </sp>
        </div>
        <div type="scene">
          <head>ЯВА 9</head>
          <stage>Ті ж і Ганна.</stage>
          <sp who="#hanna">
            <speaker>Ганна </speaker>
            <stage>(до Зіньки).</stage>
            <p>Ти осьдечки, а я тебе в церкві дивлюся.</p>
          </sp>
          <stage>Роман пішов у церкву.</stage>
          <sp who="#zinka">
            <speaker>Зінька.</speaker>
            <p>Душно в церкві.</p>
          </sp>
          <sp who="#hanna">
            <speaker>Ганна.</speaker>
            <p>Давненько, давненько не бачилися! Я тебе насилу пізнала. Куди ж нам до вас: багачка! Воно вже й скрізь так повелося: багачі до багачів туляться, а злидні одно другого зажирають!..</p>
          </sp>
          <sp who="#zinka">
            <speaker>Зінька.</speaker>
            <p>Не розберу, чого де ти і за віщо докоряєш?</p>
          </sp>
          <sp who="#hanna">
            <speaker>Ганна.</speaker>
            <p>Та… як же тобі живеться-поживається?</p>
          </sp>
          <sp who="#zinka">
            <speaker>Зінька.</speaker>
            <p>А так…</p>
          </sp>
          <sp who="#hanna">
            <speaker>Ганна.</speaker>
            <p>Ніби збентежена чого? Догадуюся! Чи правда, що Самрось знущається над тобою й досі?</p>
          </sp>
          <sp who="#zinka">
            <speaker>Зінька.</speaker>
            <p>Всі знущаються, кому забагнеться.</p>
          </sp>
          <sp who="#hanna">
            <speaker>Ганна.</speaker>
            <p>А ти все не скоряєшся, не мовчиш? Чула!.. Кажуть, що якось Самрось вернувся п'яний додому, роздяг тебе до сорочки, а косу забив кілком у лаву та як почав тебе катувати!..</p>
          </sp>
          <sp who="#zinka">
            <speaker>Зінька.</speaker>
            <p>І косу прибивав, і до стовпа налигачем прив'язував… Кому ж іншому боляче від того, як не мені?</p>
          </sp>
          <sp who="#hanna">
            <speaker>Ганна.</speaker>
            <p>Ой лишко, лишко!..</p>
          </sp>
          <sp who="#zinka">
            <speaker>Зінька.</speaker>
            <p>Жалібниць багато, та допомоги ані гич!</p>
          </sp>
          <sp who="#hanna">
            <speaker>Ганна.</speaker>
            <p>Ох, жіноча доле, бодай тебе блискавкою запалило! А оце вже як Роман прийшов додому, то, кажуть, колотнеча утишилась? Нібито Роман, господи, як тебе жалує?..</p>
          </sp>
          <sp who="#zinka">
            <speaker>Зінька </speaker>
            <stage>(зітхнувши).</stage>
            <p>Та жалує ж!.. Тільки що ті жалощі жалчіш від кропиви.</p>
          </sp>
          <sp who="#hanna">
            <speaker>Ганна.</speaker>
            <p>Це правда, що як хто заступається, то ніби ще болячіш робиться!.. А свекруха ж як з тобою?</p>
          </sp>
          <sp who="#zinka">
            <speaker>Зінька.</speaker>
            <p>Яким вітром на неї повіє, таким вона й диха… Цур їй, такій розмові, обридла! А тобі ж як дихається?</p>
          </sp>
          <sp who="#hanna">
            <speaker>Ганна.</speaker>
            <p>Що мені? Хіба мені було з кого вибирати: у наймах зросла, з наймів і заміж пішла. Чула ти приказку про сірого вола, що робе він до втоми, а його за те ще більш поганяють? Отже, я, либонь, і сірого вола заламала б у ярмі. Десять діл за одним заходом і кипіло, і горіло в мене. Два роки мов у пеклі була!.. Чоловік у мене, він би й нічого собі, коли ж похнюпа: поскаржусь йому на свекруху, а він мовчить!.. Поскаржилася раз, поскаржилася вдруге,— бачу: не варто більш і скаржитись. Відтоді замовкла я, мов у рот води набрала! Та цим тільки й переважила свекруху.</p>
          </sp>
          <sp who="#zinka">
            <speaker>Зінька.</speaker>
            <p>Зато ж нарешті доскочила щастя?</p>
          </sp>
          <sp who="#hanna">
            <speaker>Ганна.</speaker>
            <p>А що воно таке, оте щастя, скажи мені? Та й задля кого воно, мовляв, писане? Не зазнала його змалку, то вже враг матиме й до останку! Що ж, дітки у мене підростають, свекруха втомилася гримати… Неначебто благодать у нас в господі. Хлібець у нас не позичений, є й худібка, є одежинка,— сказать: заталанило! Тільки що сила вже не та в мені… <stage>(Зітхнула).</stage> Ось чого мені тільки й шкода: силоньки моєї!</p>
          </sp>
          <sp who="#zinka">
            <speaker>Зінька </speaker>
            <stage>(промовчала).</stage>
            <p>І невже, Галю, ніякі думки тепер тебе не турбують?</p>
          </sp>
          <sp who="#hanna">
            <speaker>Ганна.</speaker>
            <p>Які думки? За клопотами чи знайдеться час баблятися ще з якимись думками?.. Колись і думки цвіли і рясніли, та пополовіли і зав'яли… Цур їм! Ходімо, гей, у вограду та посидимо: ноги біда як болять! Четверо день то, либонь, і не присіла, і на часочок не прилягла! Паски сама попекла, свекруха й за холодну воду не взялася, хату пошпарувала і вибілила, дітвору пообшивала і пообмивала!.. Коли б ти заглянула в мою хатину, сказала б, що в раю!..</p>
          </sp>
          <stage>Пішли.</stage>
        </div>
        <div type="scene">
          <head>ЯВА 10</head>
          <stage>Хведоска, Мотря і Любка.</stage>
          <sp who="#motrja">
            <speaker>Мотря </speaker>
            <stage>(оглядається).</stage>
            <p>Це ж Жлуденкових невістка, Зінька. Ач, як гарно вбрана! А доброго намиста скільки, аж шия вгинається!..</p>
          </sp>
          <sp who="#khvedoska">
            <speaker>Хведоска.</speaker>
            <p>Чи не пішли вже батько додому?..</p>
          </sp>
        </div>
        <div type="scene">
          <head>ЯВА 11</head>
          <stage>Ті ж і Роман.</stage>
          <sp who="#ljubka">
            <speaker>Любка </speaker>
            <stage>(побачила Романа).</stage>
            <p>Він, він!.. Глянь, Хведоско!</p>
          </sp>
          <sp who="#khvedoska">
            <speaker>Хведоска.</speaker>
            <p>Хто? <stage>(Побачила Романа).</stage> Байдуже.</p>
          </sp>
          <sp who="#motrja">
            <speaker>Мотря.</speaker>
            <p>Ач, неначе той яструб зорить! <stage>(Ніби голосно).</stage> Кого ти там визираєш? Куди ти очі зводиш, осьдечки вона!..</p>
          </sp>
          <sp who="#khvedoska">
            <speaker>Хведоска </speaker>
            <stage>(затуля їй рота).</stage>
            <p>Чи ти при своїм умі?</p>
          </sp>
          <sp who="#motrja">
            <speaker>Мотря.</speaker>
            <p>Він хоче, Хведоско, похристосуватись з тобою; зостанься тут, а ми підемо.</p>
          </sp>
          <sp who="#khvedoska">
            <speaker>Хведоска.</speaker>
            <p>З якої речі? Нізащо не зостануся!..Мотря <stage>(схопивши її за руки, крутить навкруги).</stage></p>
            <lg>
              <l>Керелесі, керелесі,</l>
              <l>Ходе Керел вздовж по плесі,</l>
              <l>Керелиха понад плесом,</l>
              <l>Керелята попід лісом…</l>
            </lg>
          </sp>
          <sp who="#khvedoska">
            <speaker>Хведоска.</speaker>
            <p>Що-бо ти робиш? Та ну, не пустуй, відчепися!.. Пусти-бо!.. Ой, що ж оце, Мотре, ти зробила зо мною? Хі! У голові, мов у дзвони гуде!..</p>
          </sp>
          <stage>Мотря і Любка хутко втікають від неї.</stage>
          <sp who="#roman">
            <speaker>Роман.</speaker>
            <p>Це вони чи не нарочито покинули її?</p>
          </sp>
          <sp who="#khvedoska">
            <speaker>Хведоска.</speaker>
            <p>Чи не чудасія! У очах неначе колеса крутяться!.. От навісна дівка! Жовто як!.. Памороки геть заморочило!.. Не втраплю, куди і йти… Постою трохи, поки опам'ятаюся… <stage>(Помовчала).</stage> І що це Мотря вигадує? Раз по раз, каже, як тільки він увійде в церкву, то так і ввіп'ється в мене очима… Хіба тоді, як став насупротив мене, то ніби й справді впився? Еге ж, впився!.. Радій, Хведоню! Раденька, що дурненька!..</p>
          </sp>
          <sp who="#roman">
            <speaker>Роман.</speaker>
            <p>Піду їй навперейми. <stage>(Іде).</stage></p>
          </sp>
          <sp who="#khvedoska">
            <speaker>Хведоска.</speaker>
            <p>Байдужісінько йому до мене: і не до мислі я йому, і не під плече… Він дукар, багацький син, та ще й грамотний, а я… Бог з ним! Ніколи вже й не думатиму про нього, щоб більш і не снився мені…</p>
          </sp>
          <sp who="#roman">
            <speaker>Роман </speaker>
            <stage>(підходить до Хведоски).</stage>
            <p>Отак несподівано зустрілися!</p>
          </sp>
          <sp who="#khvedoska">
            <speaker>Хведоска.</speaker>
            <p>От тобі й раз! <stage>(Засоромилася).</stage></p>
          </sp>
          <sp who="#roman">
            <speaker>Роман.</speaker>
            <p>Христос воскрес!</p>
          </sp>
          <sp who="#khvedoska">
            <speaker>Хведоска.</speaker>
            <p>Де ж це батько? Чи не пішли вже додому?</p>
          </sp>
          <sp who="#roman">
            <speaker>Роман.</speaker>
            <p>З празником! Не гнівайтеся, що я… Чи у вас христосуються з чужими парубками?</p>
          </sp>
          <sp who="#khvedoska">
            <speaker>Хведоска.</speaker>
            <p>Де ж це дівчата?</p>
          </sp>
          <sp who="#roman">
            <speaker>Роман.</speaker>
            <p>Тепер вже так повелося, що: що вулиця, то й звичай; що хата, то й закон. Може, ви гніваєтеся, що я знічев'я перепинив?</p>
          </sp>
          <sp who="#khvedoska">
            <speaker>Хведоска.</speaker>
            <p>Я… я не знаю. Чого мені гніватися?</p>
          </sp>
          <sp who="#roman">
            <speaker>Роман.</speaker>
            <p>Ви щоразу обминали мене, ніби полохалися або ж боялися зустрічі?</p>
          </sp>
          <sp who="#khvedoska">
            <speaker>Хведоска.</speaker>
            <p>Може, й полохалася.</p>
          </sp>
          <sp who="#roman">
            <speaker>Роман.</speaker>
            <p>Чого? А писанку маєте?</p>
          </sp>
          <sp who="#khvedoska">
            <speaker>Хведоска.</speaker>
            <p>Та що з того?</p>
          </sp>
          <sp who="#roman">
            <speaker>Роман </speaker>
            <stage>(вийма з кишені писанку).</stage>
            <p>Моя осьдечки!</p>
          </sp>
          <sp who="#khvedoska">
            <speaker>Хведоска </speaker>
            <stage>(глянула на писанку).</stage>
            <p>Ой, яка ж гарнісінька!</p>
          </sp>
          <sp who="#roman">
            <speaker>Роман.</speaker>
            <p>Поміняймося хоч так, коли боїтесь похристосуватись.</p>
          </sp>
          <sp who="#khvedoska">
            <speaker>Хведоска </speaker>
            <stage>(дивиться на писанку).</stage>
            <p>Городська! Мабуть, не дешева!</p>
          </sp>
          <sp who="#roman">
            <speaker>Роман.</speaker>
            <p>Візьміть же!</p>
          </sp>
          <sp who="#khvedoska">
            <speaker>Хведоска.</speaker>
            <p>З якої причини?</p>
          </sp>
          <sp who="#roman">
            <speaker>Роман.</speaker>
            <p>Не хочете похристосуватися? І не гріх же вам?</p>
          </sp>
          <sp who="#khvedoska">
            <speaker>Хведоска.</speaker>
            <p>Хіба ж гріх?</p>
          </sp>
          <sp who="#roman">
            <speaker>Роман.</speaker>
            <p>Так здавна заведено, не нами — Христос воскрес!</p>
          </sp>
          <sp who="#khvedoska">
            <speaker>Хведоска.</speaker>
            <p>Та вже воістину.</p>
          </sp>
          <stage>Христосуються і міняються писанками.</stage>
          <stage>Народ виходить з церкви і розіходиться.</stage>
          <sp who="#zinka">
            <speaker>Зінька </speaker>
            <stage>(приходить в глибині кону).</stage>
            <p>То це ось з кого дівчата регочуть? Насилу, кажуть, Мотря звела їх докупи! <stage>(Наслухає).</stage></p>
          </sp>
          <sp who="#khvedoska">
            <speaker>Хведоска.</speaker>
            <p>Чи й не хитрі ж?</p>
          </sp>
          <sp who="#roman">
            <speaker>Роман.</speaker>
            <p>От ми й спізналися.</p>
          </sp>
          <sp who="#khvedoska">
            <speaker>Хведоска.</speaker>
            <p>Еге… спізналися! Ой, хитрі ж!.. А цю писаночку покладу біля образів.</p>
          </sp>
          <sp who="#roman">
            <speaker>Роман.</speaker>
            <p>А я наважався було у церкві підійти до вас.</p>
          </sp>
          <sp who="#khvedoska">
            <speaker>Хведоска.</speaker>
            <p>Де ж таки! Дівчата й так вже глузують з мене, а то б…</p>
          </sp>
          <sp who="#roman">
            <speaker>Роман.</speaker>
            <p>Як вийшли ви з церкви, я й подумав: це ж і сьогодні не доведеться спізнатись?</p>
          </sp>
          <sp who="#khvedoska">
            <speaker>Хведоска.</speaker>
            <p>Велике щастя!</p>
          </sp>
          <sp who="#roman">
            <speaker>Роман.</speaker>
            <p>Вам, може, й байдуже, а мені то й празники були б невеселі!</p>
          </sp>
          <sp who="#khvedoska">
            <speaker>Хведоска.</speaker>
            <p>Так би то я вам і поняла віри?</p>
          </sp>
          <sp who="#roman">
            <speaker>Роман.</speaker>
            <p>Невже ж ви й досі не постерегли, що я ніколи й очей з вас не зводив? Пам'ятаєте, коли я вас уперше побачив?</p>
          </sp>
          <sp who="#khvedoska">
            <speaker>Хведоска.</speaker>
            <p>Пам'ятаю… Та що з того?</p>
          </sp>
          <sp who="#roman">
            <speaker>Роман.</speaker>
            <p>Ще відтоді запали ви мені в душу!..</p>
          </sp>
        </div>
        <div type="scene">
          <head>ЯВА 12</head>
          <stage>Ті ж і Мотря.</stage>
          <sp who="#motrja">
            <speaker>Мотря </speaker>
            <stage>(проходить повз Зіньку).</stage>
            <p>Затуляйте очі, щоб не побачили вуха!Та годі вже вам, невже й досі не намилувалися?.. Либонь, вже й ті, котрим не слід бачити, більш вчули, ніж ви набалакали.</p>
          </sp>
          <stage>Зінька пішла.</stage>
          <sp who="#khvedoska">
            <speaker>Хведоска </speaker>
            <stage>(полохливо).</stage>
            <p>Хто, сестричко?</p>
          </sp>
          <sp who="#roman">
            <speaker>Роман </speaker>
            <stage>(до Мотрі).</stage>
            <p>Христос воскрес!</p>
          </sp>
          <sp who="#motrja">
            <speaker>Мотря.</speaker>
            <p>Чисто! <stage>(Регоче).</stage> Давайте писанку, то буде й воістину! А без писанки умийтеся!..</p>
          </sp>
          <sp who="#roman">
            <speaker>Роман.</speaker>
            <p>Я вам опісля.</p>
          </sp>
          <sp who="#motrja">
            <speaker>Мотря.</speaker>
            <p>Цебто набір? Чисто! У нас набір тільки лаються. Обіцянка-цяцянка, а дурневі радість! Ось приходьте сьогодні увечері до нас: музики гратимуть, гойдалка висока-висока!.. Парубки гратимуть у довгої лози, у тарана; дівчата — у ворона, у гусей!.. Весело!.. Ви умієте танцювати польки? Тільки приносьте писанку, тоді вже буде настояще воістину! А що вже ми ждатимем вас, то аж очі лізтимуть нам на лоба! Правда, Хведоню?</p>
          </sp>
          <sp who="#khvedoska">
            <speaker>Хведоска.</speaker>
            <p>Може, хто й ждатиме!</p>
          </sp>
          <sp who="#motrja">
            <speaker>Мотря.</speaker>
            <p>Тільки не ти? Чисто! <stage>(До Романа).</stage> Умієте танцювати польки? Чого ж ви мовчите?</p>
          </sp>
          <sp who="#roman">
            <speaker>Роман </speaker>
            <stage>(усміхається).</stage>
            <p>Я за вами і не похоплюсь балакати.</p>
          </sp>
          <sp who="#motrja">
            <speaker>Мотря.</speaker>
            <p>У нас така чутка йде, що ви дівчат сахаєтесь.</p>
          </sp>
          <sp who="#roman">
            <speaker>Роман.</speaker>
            <p>Мало чого не плетуть!</p>
          </sp>
          <sp who="#motrja">
            <speaker>Мотря.</speaker>
            <p>Може, й соромитесь підійти до дівчини, а що вже очима, то ловко промовляєте! Прийдете чи погордуєте? Що тут від вашого хутора: доброму молодцеві тричі палицею кинути!</p>
          </sp>
          <sp who="#roman">
            <speaker>Роман.</speaker>
            <p>Я радніший хоч і щовечора!</p>
          </sp>
          <sp who="#motrja">
            <speaker>Мотря.</speaker>
            <p>Вже й щовечора! Чуєш, Хведоню! Мало чого вам не забагнулося б! Правда, Хведоню?</p>
          </sp>
          <sp who="#khvedoska">
            <speaker>Хведоска.</speaker>
            <p>Почни дратувати!..</p>
          </sp>
          <sp who="#roman">
            <speaker>Роман.</speaker>
            <p>Кажуть, що ваші парубки задьори?</p>
          </sp>
          <sp who="#khvedoska">
            <speaker>Хведоска.</speaker>
            <p>А вам що до них?</p>
          </sp>
          <sp who="#motrja">
            <speaker>Мотря.</speaker>
            <p>А що, вже й заступниця у вас знайшлася?</p>
          </sp>
          <sp who="#khvedoska">
            <speaker>Хведоска </speaker>
            <stage>(засоромилася).</stage>
            <p>Отакої вигадай!</p>
          </sp>
          <sp who="#motrja">
            <speaker>Мотря.</speaker>
            <p>Постановите кварт зо дві горілки — правда, що в нас і такі вже є, котрі лимонаду п'ють, — то наші кавалери зразу приймуть вас у свою юрбу!</p>
          </sp>
          <sp who="#roman">
            <speaker>Роман.</speaker>
            <p>Коли б тільки й клопоту, то й піввідра можна.</p>
          </sp>
          <sp who="#motrja">
            <speaker>Мотря </speaker>
            <stage>(дражнить).</stage>
            <p>Чисто! "І піввідра"!.. Всіх купимо й продамо?</p>
          </sp>
          <sp who="#roman">
            <speaker>Роман.</speaker>
            <p>Не в тім сила…</p>
          </sp>
          <sp who="#motrja">
            <speaker>Мотря.</speaker>
            <p>Еге ж, що кобила сива?</p>
          </sp>
          <sp who="#roman">
            <speaker>Роман.</speaker>
            <p>Одначе у вас дівчата гострі на язик!</p>
          </sp>
          <sp who="#motrja">
            <speaker>Мотря.</speaker>
            <p>А що на серце, то ще гостріші!</p>
          </sp>
          <sp who="#roman">
            <speaker>Роман.</speaker>
            <p>Я ж увечері прийду. <stage>(Уклонившись, пішов в крамницю).</stage></p>
          </sp>
          <sp who="#motrja">
            <speaker>Мотря.</speaker>
            <p>Милості просимо, доки цих не зносимо!</p>
          </sp>
          <sp who="#khvedoska">
            <speaker>Хведоска.</speaker>
            <p>Ну й яка-бо ти! Цить-бо!.. Він ще й розгнівається!</p>
          </sp>
          <sp who="#motrja">
            <speaker>Мотря.</speaker>
            <p>А хіба в нього серце з перцем? Ну, Хведоню, що?</p>
          </sp>
          <sp who="#khvedoska">
            <speaker>Хведоска.</speaker>
            <p>Що таке?</p>
          </sp>
          <sp who="#motrja">
            <speaker>Мотря.</speaker>
            <p>От і зустрілися, і похристосувалися!..</p>
          </sp>
          <sp who="#khvedoska">
            <speaker>Хведоска.</speaker>
            <p>Хіба не можна?</p>
          </sp>
          <sp who="#motrja">
            <speaker>Мотря.</speaker>
            <p>Надивилися вволю одно другому в вічі? Ще хтось дивився та аж зеленів!..</p>
          </sp>
          <sp who="#khvedoska">
            <speaker>Хведоска.</speaker>
            <p>Хто?</p>
          </sp>
          <sp who="#motrja">
            <speaker>Мотря.</speaker>
            <p>Опісля довідаєшся! Він усміхнувся, ти зітхнула; потім він зітхнув, ти усміхнулася — навіщо та й розмова? А перснів багато зняв?</p>
          </sp>
          <sp who="#khvedoska">
            <speaker>Хведоска.</speaker>
            <p>І не думав!</p>
          </sp>
          <sp who="#motrja">
            <speaker>Мотря.</speaker>
            <p>Ану, покажи пальці! Я всі твої персні знаю. Ну вже ж і парубок — кваша якась, а не парубок! Хоч би одного перстеника зняв!..</p>
          </sp>
          <sp who="#khvedoska">
            <speaker>Хведоска.</speaker>
            <p>Так би я йому й дала, якраз!..</p>
          </sp>
          <sp who="#motrja">
            <speaker>Мотря.</speaker>
            <p>А де ж його писанка? Чи й писанки не дав?</p>
          </sp>
          <sp who="#khvedoska">
            <speaker>Хведоска </speaker>
            <stage>(показує писанку).</stage>
            <p>Осьдечки-о!</p>
          </sp>
          <sp who="#motrja">
            <speaker>Мотря.</speaker>
            <p>Та й гарнісінька! Що-то як багач!</p>
          </sp>
          <sp who="#khvedoska">
            <speaker>Хведоска.</speaker>
            <p>І навіщо він її дав, дуже потрібна! Віддам її кому-небудь…</p>
          </sp>
          <sp who="#motrja">
            <speaker>Мотря.</speaker>
            <p>Віддай мені?</p>
          </sp>
          <sp who="#khvedoska">
            <speaker>Хведоска </speaker>
            <stage>(хова).</stage>
            <p>Навіщо ти його кликала на вулицю?</p>
          </sp>
          <sp who="#motrja">
            <speaker>Мотря.</speaker>
            <p>Ой Хведоню, Хведоню!.. Ану, глянь мені в вічі!</p>
          </sp>
          <sp who="#khvedoska">
            <speaker>Хведоска.</speaker>
            <p>Не хочу!</p>
          </sp>
          <sp who="#motrja">
            <speaker>Мотря.</speaker>
            <p>Думаєш від мене виховатись?</p>
          </sp>
          <sp who="#khvedoska">
            <speaker>Хведоска.</speaker>
            <p>Сестричко, голубко! Не кажи нікому, нікому!..</p>
          </sp>
          <stage>Пішли.</stage>
        </div>
        <div type="scene">
          <head>ЯВА 13</head>
          <stage>Роман і Самрось.</stage>
          <sp who="#samros">
            <speaker>Самрось </speaker>
            <stage>(під чаркою).</stage>
            <p>Приїздіть же сьогодні до нас, кумцю-душко! <stage>(До Романа).</stage> От бачиш, який я справний? Хоч і додому тепер… Вмент вродився, як на папері списаний! Поганяй!..</p>
          </sp>
          <sp who="#roman">
            <speaker>Роман.</speaker>
            <p>Залив очі, тільки блимаєш?</p>
          </sp>
          <sp who="#samros">
            <speaker>Самрось.</speaker>
            <p>Знаєш, як кум-лавошник каже: "Нікогда і вовік да не забуде чоловік…"</p>
          </sp>
          <sp who="#roman">
            <speaker>Роман.</speaker>
            <p>Чого?</p>
          </sp>
          <sp who="#samros">
            <speaker>Самрось.</speaker>
            <p>"Да не забуде!.." Так воно й далі, як по складам, так і по верхам!.. Аз, буки, вєді, глаголь, добро, єсть… А ти розумний? От ти і розжуй, куди воно націля. Чай-чай, примічай, куди чайки летять? Гляди тут, а я там!.. Он куди воно влуча!..</p>
          </sp>
          <sp who="#roman">
            <speaker>Роман.</speaker>
            <p>Мели в гурт, завтра розберемо. Мудрій!</p>
          </sp>
          <sp who="#samros">
            <speaker>Самрось.</speaker>
            <p>Один дурень укине каменя, а десять розумних не витягнуть,— от тобі й замок! А ти одімкни!</p>
          </sp>
          <sp who="#roman">
            <speaker>Роман.</speaker>
            <p>От насмоктався!</p>
          </sp>
          <sp who="#samros">
            <speaker>Самрось.</speaker>
            <p>Хто? Я не п'яний, ні! Я не п'ян, ну тільки грубіян!</p>
          </sp>
          <sp who="#roman">
            <speaker>Роман.</speaker>
            <p>Воїн!</p>
          </sp>
          <sp who="#samros">
            <speaker>Самрось.</speaker>
            <p>Авжеж! Роздайсь, море,— тріска пливе!..</p>
          </sp>
          <sp who="#roman">
            <speaker>Роман.</speaker>
            <p>Замість того, щоб дома розговітись, у своїй сім'ї…</p>
          </sp>
          <sp who="#samros">
            <speaker>Самрось.</speaker>
            <p>Ов, ти розумний! Такий розумний, аж дурний! Дома нема мені простору!.. Кум-лавошник зробе мене помещиком, бо вже мені міщанське коліно надоїло!.. А вгадай: на чім кум горілку настоює? Не вгадаєш! Ну і смашна ж!.. Там така смашна, що й мертвий зачмокав би губами!.. Випив натщесерце…</p>
          </sp>
          <sp who="#roman">
            <speaker>Роман.</speaker>
            <p>А як батько благали: "Не пий, Самросе, хоч до обід".</p>
          </sp>
          <sp who="#samros">
            <speaker>Самрось.</speaker>
            <p>А що мені батько? Вони мене коли-небудь били? Ні! Які ж вони мені батько? У мене є мамаша. Мамаша мене били качалкою, ну, я їм і скорюся-о! "Нікогда і вовік да не забуде чоловік!.." Я мамашин, а ти батьків,— от ми й поділилися! Мене треба було бити, ой як бити!.. Мене не били, сили з мене не витовкли, вона й муцюється в мені!.. Тобі он куди шлях, а мені он куди: путь-дорога стовповая!..</p>
          </sp>
          <sp who="#roman">
            <speaker>Роман.</speaker>
            <p>Де ж це Зінька?</p>
          </sp>
          <sp who="#samros">
            <speaker>Самрось.</speaker>
            <p>І буду бунтувать? А що ти мені вдієш?</p>
          </sp>
          <sp who="#roman">
            <speaker>Роман.</speaker>
            <p>А те, що й щоразу! Візьму на оберемок і та й укину у хургона.</p>
          </sp>
          <sp who="#samros">
            <speaker>Самрось.</speaker>
            <p>Не дамся! Я запорожець! Бова Королевич! Дмухну на тебе, і ти впадеш!.. Кум-лавошник, як тільки дмухну на нього, так зразу і беркицне, аж ноги задере!</p>
          </sp>
          <sp who="#roman">
            <speaker>Роман.</speaker>
            <p>Дурять тебе та гроші з кишень вигрібають.</p>
          </sp>
          <sp who="#samros">
            <speaker>Самрось.</speaker>
            <p>Мене? Ов! Ні!.. Ми з кумом-лавошником візьмем землю в оренду, всю округу візьмем, а мамаша грошей дадуть!.. Куплю мамаші хваїтона, зонтика, щоб і в хаті під зонтиком сиділи,— он як я мамашу почитую! Сьогодні "празник празников, розрішеніє вина і єлея. Алілуя!" Я сам у святцях вичитав.</p>
          </sp>
          <sp who="#roman">
            <speaker>Роман.</speaker>
            <p>Ну, годі, гайда їхати!</p>
          </sp>
          <sp who="#samros">
            <speaker>Самрось.</speaker>
            <p>Ані з місця!Роман <stage>(бере його за поперек.).</stage> Як бачу, то я тебе честю не вблагаю?</p>
          </sp>
          <sp who="#samros">
            <speaker>Самрось.</speaker>
            <stage>Роман пускає його.Але ти й здоровий, як ведмідь! Невже ж ти дужчий від мене? За-да-ча! <stage>(Зітхнув).</stage> Романе! Навіщо мене мамаша оженили?</stage>
          </sp>
          <sp who="#roman">
            <speaker>Роман.</speaker>
            <p>А твій же розум де був?</p>
          </sp>
          <sp who="#samros">
            <speaker>Самрось.</speaker>
            <p>Звеліли: "Оженися!" Я й оженився. Я був би вольний козак: куди скортіло, туди й полетів. На страженіє? Давай ружо! В Америку? Хоч зараз! Оженили мене і, як у того Самсона, половину сили відняли… От я й б'ю Зіньку, б'ю, анахтему, на ній помщаюсь!.. А на кому ж мені помститися? Коли б Зіньки не було на світі, я, може, зовсім не женився б!.. Мамаша кажуть: "Вона багата, сирота, скільки грошей і всякого мущества!.." Я й оженився. Тепер вона мені мов поперек горлянки стала!</p>
          </sp>
        </div>
        <div type="scene">
          <head>ЯВА 14</head>
          <stage>Ті ж і Зінька.</stage>
          <sp who="#samros">
            <speaker>Самрось.</speaker>
            <p>Ось і мадам а! Десь віхри носили та й знов притирили на мою голову!</p>
          </sp>
          <sp who="#zinka">
            <speaker>Зінька.</speaker>
            <p>Тебе як ухоплять, то навряд чи вирвешся!</p>
          </sp>
          <sp who="#samros">
            <speaker>Самрось.</speaker>
            <p>Га? Як? От вже в мене і руки сверблять на неї!</p>
          </sp>
          <sp who="#roman">
            <speaker>Роман.</speaker>
            <p>Ну-ну, не дуже! Ходім.</p>
          </sp>
          <sp who="#samros">
            <speaker>Самрось.</speaker>
            <p>Що ти сказала?</p>
          </sp>
          <sp who="#zinka">
            <speaker>Зінька.</speaker>
            <p>Пролетіло!</p>
          </sp>
          <sp who="#roman">
            <speaker>Роман.</speaker>
            <p>Ходім-бо, кажу!</p>
          </sp>
          <sp who="#samros">
            <speaker>Самрось.</speaker>
            <p>Мовчать! Во хрунт!Ти мене честю просиш?</p>
          </sp>
          <stage>Роман тягне його за коміра.</stage>
          <sp who="#roman">
            <speaker>Роман </speaker>
            <stage>(тягне).</stage>
            <p>Та честю ж!</p>
          </sp>
          <sp who="#samros">
            <speaker>Самрось.</speaker>
            <p>Пусти, я сам піду. (До Зіньки). Розумієш ти, вівця необразована, мене честю просять, я й піду. <stage>(Пішов).</stage></p>
          </sp>
          <sp who="#zinka">
            <speaker>Зінька </speaker>
            <stage>(перепиня Романа).</stage>
            <p>То це ти й навсправжки задумав мене залишити?</p>
          </sp>
          <sp who="#roman">
            <speaker>Роман.</speaker>
            <p>Як то залишити? В тебе, бачу, й сорому нема? Зінько! Не силкуйся мене зіпхнути у ту борозну, в котру я несамохіть ступив!.. Вдруге вже я не піду на гріх!</p>
          </sp>
          <sp who="#zinka">
            <speaker>Зінька.</speaker>
            <p>Ось яка несподіванка з'явилася?!</p>
          </sp>
          <sp who="#roman">
            <speaker>Роман.</speaker>
            <p>Чому несподіванка? Та невже ж за один необачний ступінь я мушу змарнувати свій вік? Я проклену той час-годину, коли, забувши сором і гріх…</p>
          </sp>
          <sp who="#zinka">
            <speaker>Зінька.</speaker>
            <p>Чи не пізно буде каятися?</p>
          </sp>
          <sp who="#roman">
            <speaker>Роман.</speaker>
            <p>Не пізно, ніколи не пізно!</p>
          </sp>
          <sp who="#zinka">
            <speaker>Зінька.</speaker>
            <p>То ти ось який?</p>
          </sp>
          <sp who="#roman">
            <speaker>Роман.</speaker>
            <p>Я стільки ж винен, скільки й ти!</p>
          </sp>
          <sp who="#zinka">
            <speaker>Зінька.</speaker>
            <p>Женися, женися!.. Благословляю тебе обома руками!</p>
          </sp>
        </div>
        <div type="scene">
          <head>ЯВА 15</head>
          <stage>Ті ж і Самрось.</stage>
          <sp who="#samros">
            <speaker>Самрось.</speaker>
            <p>Що ж ви, господа дворяне, пожалуйте!.. Я вже й коней запріг, нашилники втягнув… Хургон з каретним ходом готов!.. Папаша на хургоні сидять і так ловко виспівують: "Святися, святися!.."</p>
          </sp>
          <sp who="#zinka">
            <speaker>Зінька </speaker>
            <stage>(до Романа).</stage>
            <p>Романе! <stage>(Хапа його за руку).</stage></p>
          </sp>
          <sp who="#roman">
            <speaker>Роман </speaker>
            <stage>(вирива руку).</stage>
            <p>А, відчепися!</p>
          </sp>
          <sp who="#zinka">
            <speaker>Зінька.</speaker>
            <p>Романочку, пропаду! Відпихаєш?</p>
          </sp>
          <sp who="#roman">
            <speaker>Роман.</speaker>
            <p>Зінько! Благаю тебе, відсахнися від мене! <stage>(Пішов).</stage></p>
          </sp>
          <sp who="#zinka">
            <speaker>Зінька </speaker>
            <stage>(ламає руки).</stage>
            <p>Оце ж і всеї розмови, оце ж і всеї поради!..</p>
          </sp>
          <sp who="#samros">
            <speaker>Самрось.</speaker>
            <p>Чуєш ти, губернанка, мадиска, гайда їхати! Просити тебе?</p>
          </sp>
          <sp who="#zinka">
            <speaker>Зінька.</speaker>
            <p>Бери, катюго, мерщій за коси та й волочи, як паплюгу!</p>
          </sp>
          <sp who="#samros">
            <speaker>Самрось.</speaker>
            <p>А бодай ти не діждала, щоб я об тебе паскудив руки на перший день великодня.</p>
          </sp>
          <sp who="#zinka">
            <speaker>Зінька.</speaker>
            <p>Харцизе, скажена собако!</p>
          </sp>
          <sp who="#samros">
            <speaker>Самрось.</speaker>
            <p>Чи не анахтемська манухвиктура! От же не випразникую!..</p>
          </sp>
          <sp who="#zinka">
            <speaker>Зінька.</speaker>
            <p>Удар, удар! Отут ще не бив, отут ще є живе місце!.. Ненавиджу тебе!.. Розірви ж мене!..</p>
          </sp>
        </div>
        <div type="scene">
          <head>ЯВА 16</head>
          <stage>Ті ж і Роман.</stage>
          <sp who="#roman">
            <speaker>Роман.</speaker>
            <p>Вже колотнеча?</p>
          </sp>
          <sp who="#samros">
            <speaker>Самрось.</speaker>
            <p>Та нехай мене свята паска поб'є, коли я її хоч мізинцем черкнув!</p>
          </sp>
          <sp who="#roman">
            <speaker>Роман </speaker>
            <stage>(до Зіньки).</stage>
            <p>Ідемо, сестро, додому.</p>
          </sp>
          <sp who="#zinka">
            <speaker>Зінька.</speaker>
            <p>Гріх, сором? Ач, який святий та божий, без драбинки лізе на небо! <stage>(Пішла).</stage></p>
          </sp>
          <sp who="#samros">
            <speaker>Самрось.</speaker>
            <p>Ну як таку гадину не бити? А ти щоразу обставав за неї.</p>
          </sp>
          <sp who="#roman">
            <speaker>Роман.</speaker>
            <p>Та годі вже! Мало чого не трапляється?</p>
          </sp>
          <sp who="#samros">
            <speaker>Самрось.</speaker>
            <p>Ну, щастя її, що сьогодні Великдень!</p>
          </sp>
          <stage>Завіса</stage>
        </div>
      </div>
      <div type="act">
        <head>ДІЯ ДРУГА</head>
        <stage>Простора міщанська кімната. Стіл, покритий гарною скатеркою, дзиглики, картини: "Страшний суд", "Хождение души по митарствам", "Кот Катафеич", "Била жонка мужика" і т. п. Дзеркало, шафа, скрині, постіль з подушками під стелю; одежа і всяке збіжжя.</stage>
        <div type="scene">
          <head>ЯВА 1</head>
          <stage>Роман (ввійшовши з середущих дверей, підходить до бокових дверей, відкіля чутно гуртовий спів: "Калина-малина, а разовий цвєт…"). І коли ця гульня скінчиться? Одні гості в хату, другі з хати, треті на поріг — вісім день, мов в трахтирі! (Сів край столу). Радився з батьком про свій замір. Як тепло, як сердечно вони міркують. "Не шукай,— кажуть,— сину, розкошів, а шукай доброго серця; бо розкоші від людей, а серце від бога!" Яка щира у батька душа, яка світла! Шкода, що пригнічена вона під материну волю!.. Дивне щось коїться з нашою сім'єю: може, воно й здавна так було, тільки що змалку, певно, я цього не спостерігав? Мати все загарбала до своїх рук і всім керує в хазяйстві; а батько, мов той підбитий птах, на все відмовчується або ж тіка з очей… Одійди, каже, от зла!.. Ціле літо у пасіці живе, а зиму у попа паламарює… Самрось бовтається, мов те колесо без загвіздка… Вісім год не був я дома; прийшов і здивувався!.. Щодень гармидер, сварка, лайка, гвалт-розгардіяш!.. Зайвий я тут, чужий, зовсім чужий!.. Треба ж, як на те, щоб ще й лихо скоїлося! Як воно скоїлося — не збагну! Пам'ятаю, що була беседа перед великим постом, якраз на пущення. Сказать би, що я п'яний був, так ні ж!.. Чи така вже невгамонна, дика натура чоловіча, що не властен він боротися з жагою, котра раптом, мов полом'ям, обхопе його і доведе до гріха!.. Самрось ударив Зіньку, я обстав за неї, нас розборонили… Зінька вибігла з хати, мене ніби що кольнуло в серце. Думаю: біда буде! Побіг прожогом за нею, догнав вже аж біля річки, над ополонкою… Почав її благати не губити своєї душі, почав заспокоювати… Тут і вчинилося лихо!..</stage>
        </div>
        <div type="scene">
          <head>ЯВА 2</head>
          <sp who="#zinka">
            <speaker>Зінька </speaker>
            <stage>(виходячи з бокових дверей).</stage>
            <p>Він тут? Не можу його бачити!.. <stage>(Хоче вернутися).</stage></p>
          </sp>
          <sp who="#roman">
            <speaker>Роман.</speaker>
            <p>Зінько! Ти всі празники обминаєш мене, обмовчуєш!..</p>
          </sp>
          <sp who="#zinka">
            <speaker>Зінька.</speaker>
            <p>Перш ти обминав мене та обмовчував, а тепер моя черга! Ніби це тобі не однаково?</p>
          </sp>
          <sp who="#roman">
            <speaker>Роман.</speaker>
            <p>Хотів би я побалакати з тобою по серцю.</p>
          </sp>
          <sp who="#zinka">
            <speaker>Зінька.</speaker>
            <p>Еге ж… Як з сестрою?</p>
          </sp>
          <sp who="#roman">
            <speaker>Роман.</speaker>
            <p>Не ремствуй, Зінько!</p>
          </sp>
          <sp who="#zinka">
            <speaker>Зінька.</speaker>
            <p>Не ремствую ані крихотки ані капелиночки,— байдуже! Дійшло вже до байдужого!..</p>
          </sp>
          <sp who="#roman">
            <speaker>Роман.</speaker>
            <p>Нам слід побалакати без пересердя!</p>
          </sp>
          <sp who="#zinka">
            <speaker>Зінька.</speaker>
            <p>Та так же ж!..</p>
          </sp>
          <sp who="#roman">
            <speaker>Роман.</speaker>
            <p>Побалакаймо щиро?</p>
          </sp>
          <sp who="#zinka">
            <speaker>Зінька.</speaker>
            <p>Минулося!</p>
          </sp>
          <sp who="#roman">
            <speaker>Роман.</speaker>
            <p>Я, яким був, таким і зостався.</p>
          </sp>
          <sp who="#zinka">
            <speaker>Зінька.</speaker>
            <p>Ти не таким здавався!..</p>
          </sp>
          <sp who="#roman">
            <speaker>Роман.</speaker>
            <p>Про це ж ми й мусимо спокійно, без суперечки, без уразів поміркувати. Здійми ти з мене той гріх, котрий, мов невсипучий ворог, спотання, підповз до нас і став меж нами з ножем; скажи ж, що й ти винна. Відсахнемо ж його від себе, щоб не зосталося ані іскорки, котра згодом розжеврілася б… Забудемо його…</p>
          </sp>
          <sp who="#zinka">
            <speaker>Зінька.</speaker>
            <p>Чого ти так турбуєшся? Кажу ж тобі — байдуже?! Чи, може, я не втраплю за твоєю думкою? Заморочено мене, задурено! Одне бачу, що пропаща я навік!..</p>
          </sp>
          <sp who="#roman">
            <speaker>Роман.</speaker>
            <p>А, боже мій!..</p>
          </sp>
          <sp who="#zinka">
            <speaker>Зінька.</speaker>
            <p>Навіщо ти щоразу обставав за мене, навіщо впутувався промеж нас?.. Чоловік і жона — одна сатана!.. Нехай би Самрось убив мене!.. Скільки разів хотіла я стратити себе, наважалася шугнути в ополонку, під лід, к чортам на виринки!.. Щаслива б була!.. Ти зупиняв мене, благав — навіщо?</p>
          </sp>
          <sp who="#roman">
            <speaker>Роман.</speaker>
            <p>А навіщо, навіщо! Легко хіба було дивитися на твоє горювання?</p>
          </sp>
          <sp who="#zinka">
            <speaker>Зінька.</speaker>
            <p>Зате ж тепер мене зовсім заспокоїв!.. Як же мені тепер легко, як любо!.. <stage>(Кланяється).</stage> Спасибі ж тобі, братику, за твою прихильність, за твою оборону і щирість!.. Серця не чую від твоєї щирості!.. Учора кинулася на мене ряба корова і мало-мало не розпанахала мене, та де не взявся Сірко та й загавкав на неї і одігнав… Чи не побігти мені оце й до Сірка та заразом і йому вклонитися?</p>
          </sp>
          <sp who="#roman">
            <speaker>Роман.</speaker>
            <p>А навіщо я сюди прийшов? Меж чужими треба було довіку зоставатися. Захотілося дихнути повітрям рідних нив, глянути на рідну оселю, спочити під рідною стріхою!..</p>
          </sp>
          <sp who="#zinka">
            <speaker>Зінька.</speaker>
            <p>Бодай же тебе, братику, побила лиха година та нещаслива!</p>
          </sp>
          <sp who="#roman">
            <speaker>Роман.</speaker>
            <p>Бодай!.. Коли я так тяжко винен, коли моїй провині нема покути, бодай грім убив мене, в землю ввігнав!..</p>
          </sp>
          <sp who="#zinka">
            <speaker>Зінька.</speaker>
            <p>Не накликай — не вб'є і не вгоне!.. Тобі жити та бога хвалити, а мені животіти!.. Гріх? Сором?</p>
          </sp>
          <sp who="#roman">
            <speaker>Роман.</speaker>
            <p>Коли б я кохав тебе, тоді не побоявся б і гріха! Ти знаєш, що я здавна, скоро прийшов сюди, покохав другу, і про це я тобі не раз казав… Ось де той гріх і сором!.. Бог мене судив би, а була б ти не Самросевою, а моєю! Не це зупиня мене, ти сама бачиш!</p>
          </sp>
          <sp who="#zinka">
            <speaker>Зінька.</speaker>
            <p>Що ж вона — краща за мене?</p>
          </sp>
          <sp who="#roman">
            <speaker>Роман.</speaker>
            <p>Про те серцеві відати, а більш нікому! Ми з тобою обоє винні, бо ми люде; а судитиме нас бог! Скажи, що ти не грішна?</p>
          </sp>
          <sp who="#zinka">
            <speaker>Зінька </speaker>
            <stage>(покачала головою).</stage>
            <p>Бог з тобою! Коли не до мислі тобі, що ж?.. Не виную тебе, ні!.. Сама винна!.. Сама винна!.. <stage>(Чуло).</stage></p>
            <lg>
              <l>Не жаль мені на гадоньку та воріноньку,</l>
              <l>Як жаль мені та на свою голівоньку!..</l>
            </lg>
            <p>О, коли б у цю хвилю хто розчавив оцю скажену голівоньку!..</p>
          </sp>
          <sp who="#roman">
            <speaker>Роман.</speaker>
            <p>Сестро, голубко, заспокойся!</p>
          </sp>
          <sp who="#zinka">
            <speaker>Зінька.</speaker>
            <p>Мовчи! Не балакай зо мною улесливо, ті речі печуть мене, ятрять!.. Я сама, сама розмаю своє лихо!.. А не зможу-загину! Все минеться, все зашеретується, як річка від морозу…</p>
          </sp>
        </div>
        <div type="scene">
          <head>ЯВА 3</head>
          <stage>Ті ж і Ганна.</stage>
          <sp who="#hanna">
            <speaker>Ганна </speaker>
            <stage>(з дитиною на руці ввіходить з середущих дверей).</stage>
            <p>Христос воскрес! З празником та з проводами!..</p>
          </sp>
          <sp who="#roman">
            <speaker>Роман.</speaker>
            <p>Воістину! Либонь, подруга Зіньчина?</p>
          </sp>
          <sp who="#hanna">
            <speaker>Ганна.</speaker>
            <p>Була колись нею…</p>
          </sp>
          <sp who="#zinka">
            <speaker>Зінька.</speaker>
            <p>І завжди…</p>
          </sp>
          <sp who="#roman">
            <speaker>Роман.</speaker>
            <p>Просимо сідати. Спасибі, що завітали… Я не буду заважати вашій розмові…</p>
          </sp>
          <sp who="#hanna">
            <speaker>Ганна.</speaker>
            <stage>Роман пішов.Забігла до тебе не на довгий час, доки там чоловік напоє худобу… Ідемо оце у ярмарок, думка, щоб на ніч і додому, бо двоє вилупків зосталося, а оцього <stage>(усміхаючись, показує на дитину)</stage> взяли з собою.Хотіли завтра їхати, так завтра ж понеділок, важкий день.</stage>
          </sp>
          <sp who="#zinka">
            <speaker>Зінька.</speaker>
            <p>Еге ж…</p>
          </sp>
          <sp who="#hanna">
            <speaker>Ганна </speaker>
            <stage>(дивиться на неї).</stage>
            <p>Плакала, чи що? Ніби дуже стурбована!.. Може, я, як той татарин, не в час?</p>
          </sp>
          <sp who="#zinka">
            <speaker>Зінька.</speaker>
            <p>Як?.. Не вигадуй, я рада… Може, поснідаєш?</p>
          </sp>
          <sp who="#hanna">
            <speaker>Ганна.</speaker>
            <p>Спасибі! Дома поснідали. <stage>(Сіла).</stage> Ведемо оце дещо з худібки у ярмарок; думка кой-що продати або заміняти. Ідемо повз ваш хутір…</p>
          </sp>
          <sp who="#zinka">
            <speaker>Зінька.</speaker>
            <p>Бодай він згорів. Щоб пожежею поняло, щоб вихром змело!..</p>
          </sp>
          <sp who="#hanna">
            <speaker>Ганна.</speaker>
            <p>Дійшло до серця? Я й кажу своєму похнюпі: чи не забігти мені до Зіньки та одвідати? Колись, кажу, товаришували, як ще я служила у наймах у її опікуна; і на вечорниці вкупі ходили…</p>
          </sp>
          <sp who="#zinka">
            <speaker>Зінька.</speaker>
            <p>Недовго ходили!</p>
          </sp>
          <sp who="#hanna">
            <speaker>Ганна.</speaker>
            <p>Чи тобі було хоч шістнадцять год, як заміж ішла?</p>
          </sp>
          <sp who="#zinka">
            <speaker>Зінька.</speaker>
            <p>Не знаю!..</p>
          </sp>
          <sp who="#hanna">
            <speaker>Ганна.</speaker>
            <p>Мабуть, не було. Я вже була дівкою дохожалою, а ти зовсім була дитиною… Рано зав'язали світ. Достеменно, як у тій пісні каже:</p>
            <lg>
              <l>Гиля, гиля, сірі гуси,</l>
              <l>Та на тихий Дунай,</l>
              <l>Зав'язала головоньку,</l>
              <l>Тепер сиди та думай!..</l>
              <l>Сім год прожити у пеклі — не поле перейти.</l>
              <l>За такий час гиржа залізо з'їсть!..</l>
            </lg>
          </sp>
          <sp who="#zinka">
            <speaker>Зінька.</speaker>
            <p>Кажуть, як сім год людина не говіє, то стане чортякою; а я сім год меж чортами живу!</p>
          </sp>
          <sp who="#hanna">
            <speaker>Ганна.</speaker>
            <p>Але ж і змарніла ти!</p>
          </sp>
          <sp who="#zinka">
            <speaker>Зінька.</speaker>
            <p>Чи в'яне квітка під росою на сонці? Чи змарніла б, коли б не горе?</p>
          </sp>
          <sp who="#hanna">
            <speaker>Ганна.</speaker>
            <p>Сушить воно, в'ялить!..Весело у вас! Гостей налізло, мов до причастя: повозок та хургонів повне подвір'я… Мабуть, все значні люде?</p>
          </sp>
          <stage>З другої хати чутно спів і скрипку.</stage>
          <sp who="#zinka">
            <speaker>Зінька.</speaker>
            <p>Є усякі… Цур їм!</p>
          </sp>
          <sp who="#hanna">
            <speaker>Ганна.</speaker>
            <p>Як же твої празники минули?</p>
          </sp>
          <sp who="#zinka">
            <speaker>Зінька.</speaker>
            <p>Слізьми розговілася, слізьми й заговіюся.</p>
          </sp>
          <sp who="#hanna">
            <speaker>Ганна.</speaker>
            <p>Знаю, знаю по собі!</p>
          </sp>
          <sp who="#zinka">
            <speaker>Зінька.</speaker>
            <p>Не знаєш, Галю, не знаєш! Не те, що ти думаєш, зовсім не те!.. Що чоловік поневіряється, що свекруха гризе, хіба то велике горе? Таке горе, як лиху славу, рукавцем розмаю!…</p>
          </sp>
          <sp who="#hanna">
            <speaker>Ганна.</speaker>
            <p>Та… Накликай талану, а безталання й само тебе здиба! Що ж трапилося, розкажи.</p>
          </sp>
          <sp who="#zinka">
            <speaker>Зінька.</speaker>
            <p>Невже ж ти, Галю, не береш навздогад? Нарізнь пішли наші думки… Не виную його, а все ж боляче!</p>
          </sp>
          <sp who="#hanna">
            <speaker>Ганна.</speaker>
            <p>Про кого ж це ти?</p>
          </sp>
          <sp who="#zinka">
            <speaker>Зінька.</speaker>
            <p>Зараз ти його бачила.</p>
          </sp>
          <sp who="#hanna">
            <speaker>Ганна.</speaker>
            <p>Зіню!.. <stage>(Дивиться їй у вічі).</stage> Невже ти покохала Романа?</p>
          </sp>
          <sp who="#zinka">
            <speaker>Зінька.</speaker>
            <p>Ц-с! Не нагадуй, боляче!..</p>
          </sp>
          <sp who="#hanna">
            <speaker>Ганна.</speaker>
            <p>Так… Так я й вповала! Та й як же ж інакше? Жила ти тут, мов у домовині, сім год пресвітлої години не бачила; а з'явився Роман і, мов зірочка, освітив темну яму… Скільки не плющ очей, а все кортітиме тебе споглянути на зірочку ясну!.. І він тебе коха?</p>
          </sp>
          <sp who="#zinka">
            <speaker>Зінька.</speaker>
            <p>Коли б же то, чи призналася б? Він жалував мене!.. Жалував, а я, дурна, нерозсудлива, марила… Тепер він задумав женитися!</p>
          </sp>
          <sp who="#hanna">
            <speaker>Ганна.</speaker>
            <p>На кому?</p>
          </sp>
          <sp who="#zinka">
            <speaker>Зінька.</speaker>
            <p>У вашій слободі вона…</p>
          </sp>
          <sp who="#hanna">
            <speaker>Ганна.</speaker>
            <p>Чи не на чабанівні? Стривай-бо! Чула я, чула, що Роман унадився в нашу слободу. То це він он куди? Що ж, поможи йому, боже! Сім'я путяща, та ще й куми мої!</p>
          </sp>
          <sp who="#zinka">
            <speaker>Зінька.</speaker>
            <p>Скажи по правді: краща вона від мене?</p>
          </sp>
          <sp who="#hanna">
            <speaker>Ганна.</speaker>
            <p>Хведоска? Це таке діло: кому хто припаде до серця!.. Нехай жениться, довго хіба до гріха?</p>
          </sp>
          <sp who="#zinka">
            <speaker>Зінька.</speaker>
            <p>До якого гріха? Стривай! Чи я стерялася, чи всі люде навкруги мене ошаліли? Гріх? Скажи ще: сором?</p>
          </sp>
          <sp who="#hanna">
            <speaker>Ганна.</speaker>
            <p>А то ж як?</p>
          </sp>
          <sp who="#zinka">
            <speaker>Зінька.</speaker>
            <p>По своїй волі пішла я за Самрося? Хіба по добрій охоті зв'язала з ним свою руку? Везли мене до шлюбу, мов на заріз: сторгували й продали, ніби поле чи деревину!.. Дитиною я була, сама ж кажеш. Чий же це гріх? Вік мій молодий занехаяли, знівечили життя!.. Чий же це сором? Чи пишалася я хоч годочок своєю красою? Чи глянула я на світочок? Чий це гріх? Мій! Всі безгрішні, одна я нескаянна грішниця?.. Божою волею чи людською силою світ мені зав'язано? Взяли дитя недоросле, дівча нерозумне і стратили!.. Чий же це сором? Мій, мій!.. Я почула в собі серце… Посадови курча в тісну клітку, воно зросте і або загине, або ж розлама клітку! Не присягалася я під вінцем, мовчала!.. До вінця і від вінця везли мене одеревенілу!..</p>
          </sp>
          <sp who="#hanna">
            <speaker>Ганна </speaker>
            <stage>(не зна, що й казати).</stage>
            <p>Як вже там не скоїлося, а закону не переламлеш…</p>
          </sp>
          <sp who="#zinka">
            <speaker>Зінька.</speaker>
            <p>Закону? Якого закону?… Це, Галю, не закон!.. Не вмію розказати тобі, а як сама з собою балакаю, тоді розумію себе і бачу, що все в мені говоре, що нема ніякого закону в моїм шлюбі з Самросем, нема!.. В'яжуть злодія, він зна, за віщо його в'яжуть! Забивають в заліза душогуба, він зна, за віщо. Вола б'ють, і віл навіть зна, за віщо його б'ють!.. Мене ж б'ють, за коси волочать, налигачем крутять, і я не знаю, за віщо. Це закон?</p>
          </sp>
          <sp who="#hanna">
            <speaker>Ганна.</speaker>
            <p>Так вже коїться у світі… Один бог відає!..</p>
          </sp>
          <sp who="#zinka">
            <speaker>Зінька.</speaker>
            <p>Не відає, ні!..</p>
          </sp>
          <sp who="#hanna">
            <speaker>Ганна.</speaker>
            <p>Не кажи так, Зіню, гріх!</p>
          </sp>
          <sp who="#zinka">
            <speaker>Зінька.</speaker>
            <p>Знов гріх?</p>
          </sp>
          <sp who="#hanna">
            <speaker>Ганна.</speaker>
            <p>Розпустила ти своє серце, навіть і про бога забула!</p>
          </sp>
          <sp who="#zinka">
            <speaker>Зінька.</speaker>
            <p>Ні, Галю, бог про нас забув!</p>
          </sp>
          <sp who="#hanna">
            <speaker>Ганна.</speaker>
            <p>Зіню, тебе страшно й слухати! Хто з жінок не бідкається? Хіба й я не пила гіркої? Випила, випила до денця!.. Терпіла, а як вже доходило до нестерпучого — впаду навколішки перед образами, голосю-голосю, аж усе в мені голосе! Виголосюся, що вже й гласу не стане, тільки рипить у грудях, мені й полегша.</p>
          </sp>
          <sp who="#zinka">
            <speaker>Зінька.</speaker>
            <p>Нема чим голосити! Запеклося, зашкарубло!..</p>
          </sp>
          <sp who="#hanna">
            <speaker>Ганна.</speaker>
            <p>Ось послухай мене, Зіню, голубко! Я б радила тобі ось як. Ми збираємося з свекрухою перед зеленими святами у Київ, на прощу…</p>
          </sp>
          <sp who="#zinka">
            <speaker>Зінька </speaker>
            <stage>(хутко).</stage>
            <p>Піду і я з вами, піду!</p>
          </sp>
          <sp who="#hanna">
            <speaker>Ганна.</speaker>
            <p>Там помолишся та відговієшся!Збоку чутно голос Самрося: "Гей, де ти, моя-нечужая?"Вже гука? А ще скажу й так: жируєш ти! Це все з баглаїв… Погнула б спину на спеці та вмилася б кривавим потом — не зажирувала б! Розпустила ти своє серце! Та нема краще, як задавити його, притоптати… Цур йому!</p>
          </sp>
          <sp who="#zinka">
            <speaker>Зінька.</speaker>
            <p>Піду, піду у Київ, на прощу!.. Помолюсь то й бог мені допоможе. Коли б тільки скоріш іти!</p>
          </sp>
          <sp who="#hanna">
            <speaker>Ганна.</speaker>
            <p>Раніш зелених свят невправка!Самрось кричить: "Гей, жінко, перед мої очі!"Забарилася я в тебе.Прощай! Оце, чи я не здуріла? І забула, що тепер "прощай" казати гріх!</p>
          </sp>
          <sp who="#zinka">
            <speaker>Зінька.</speaker>
            <p>Годі, годі про гріхи!..</p>
          </sp>
          <sp who="#hanna">
            <speaker>Ганна.</speaker>
            <p>Аж до вознесенія тільки й можна казати "Христос воскрес!" та "воістину". <stage>(Б'є злегенька дитину по руці).</stage> А куди ти руку засовуєш, куди? Ач, все б йому до пазухи.</p>
          </sp>
          <sp who="#zinka">
            <speaker>Зінька </speaker>
            <stage>(зітхнула).</stage>
            <p>Щаслива ти, Галю, що в тебе дітки є!</p>
          </sp>
          <sp who="#hanna">
            <speaker>Ганна </speaker>
            <stage>(згорда).</stage>
            <p>Щоб ти знала, що оці вилупки — найкращі порадники; вони найскорш доводять нас до розуму. Ну, ходімо до татка? Ах ти, замазура!..</p>
          </sp>
          <sp who="#zinka">
            <speaker>Зінька.</speaker>
            <p>Щаслива!.. Може, Галю, хто раніш іде на прощу, розвідай! Я навідаюся до тебе. Сьогодні, кажеш, вернетесь з ярмарку? Я сьогодні навідаюся.</p>
          </sp>
          <stage>Пішли.</stage>
        </div>
        <div type="scene">
          <head>ЯВА 4</head>
          <sp who="#pysar">
            <speaker>Писар </speaker>
            <stage>(виходить з бокових дверей з скрипкою в руці).</stage>
            <p>Їх тут нема! Зеніда Андреєвна, куди ж ви сокрились од общого вниманія! Ух! Одначе від такого нахального частування можна і переселеніє совершить к праотцам: чарка за рюмкою, нема тобі передишки, ані боже мой! <stage>(Підспівує).</stage></p>
            <lg>
              <l>Калина-малина,</l>
              <l>А розовий цвєт,</l>
              <l>Била в меня ціпа-мама,</l>
              <l>А теперя нєт.</l>
              <l>Ах-ха-ха! Сколько не адресую взгляди до Зеніди Андреєвни — не клюйоть! Што ти тут сообразиш: не клюйоть!..</l>
            </lg>
          </sp>
        </div>
        <div type="scene">
          <head>ЯВА 5</head>
          <sp who="#nastja">
            <speaker>Настя </speaker>
            <stage>(виходить з тих же дверей, п'яненька).</stage>
            <p>Знов її шукаєш?</p>
          </sp>
          <sp who="#pysar">
            <speaker>Писар.</speaker>
            <p>Ково?</p>
          </sp>
          <sp who="#nastja">
            <speaker>Настя.</speaker>
            <p>Знаємо вас!.. Чого ж ти втік від кумпанії?</p>
          </sp>
          <sp who="#pysar">
            <speaker>Писар </speaker>
            <stage>(підморгує).</stage>
            <p>А тоску, не видя предмета, по-німаєш? Дура разві которая, ну, та не поймьоть!.. <stage>(Обніма її).</stage></p>
            <lg>
              <l>Чорноє платьє,</l>
              <l>Бєлая кайма,</l>
              <l>Била в меня ціпа-мама,</l>
              <l>А тепер нема.</l>
            </lg>
            <p>Ну, во-вторих, єтот водочний вопрос так хоч кого озадачить!.. </p>
            <stage>(Знов співає).</stage>
            <lg>
              <l>Чорноє платьє,</l>
              <l>Бєлой воротник,</l>
              <l>Любил меня ціпа-мама,</l>
              <l>А тепер одвик!..</l>
            </lg>
            <p>Ах, мадама, мадама! Почему ви не вдовушка?</p>
          </sp>
          <sp who="#nastja">
            <speaker>Настя.</speaker>
            <p>Годі вже мене дурити.</p>
          </sp>
          <sp who="#pysar">
            <speaker>Писар.</speaker>
            <p>Дурю, я дурю? Так дай, моя плутовка, ятаган алібо алівульвер, і я сисчас разстрельну грудь вєрную мою!</p>
          </sp>
          <sp who="#nastja">
            <speaker>Настя.</speaker>
            <p>Вірю, душко! Не впадай ти за Зінькою, бо з світа мене зживеш!.. Так сумувала за тобою, душко мой, так сумувала, що й їжа на думку не йшла. Спасибі, попадя навчила кислий совус робити, тільки кисленьким і годуюся.</p>
          </sp>
          <sp who="#pysar">
            <speaker>Писар.</speaker>
            <p>Да, кислоє і на похмельє хорошо! Платочок, которий ти презентовала, до серця пригортаю і горючими, і кипучими обливаю!.. Беру скрипицю в руки, і тольки вона сладкозвучним мелодійом нагадує звуки твої.</p>
          </sp>
          <sp who="#nastja">
            <speaker>Настя.</speaker>
            <p>Оця ж скрипочка і світ мені замакітрила!.. Колись з серця розіб'ю її!.. Як поведеш, душко мой, смичечком по струнах, то ніби серце мені надвоє перетнеш!..</p>
          </sp>
          <sp who="#pysar">
            <speaker>Писар.</speaker>
            <p>Как ти чувствітельно разсуждаєш!</p>
            <lg>
              <l>Я задушу тебя в моїх проклятьях,</l>
              <l>Я проклену тебе в моїх об'ятьях!..</l>
            </lg>
            <p>І вот мой статістіческой план: когда не будеш ти моєю, я кинусь в волни кипучого моря, як сумашедчой!.. Алібо вчиню преступленіє… І тогда </p>
            <stage>(співи):</stage>
            <lg>
              <l>Звонкая походка,</l>
              <l>Сєрєнькой картуз,</l>
              <l>Бритая головка,</l>
              <l>Бубновенькой туз!..</l>
              <stage>(Обніма її і цілує).</stage>
            </lg>
          </sp>
        </div>
        <div type="scene">
          <head>ЯВА 6</head>
          <stage>Ті ж і 3інька.</stage>
          <sp who="#nastja">
            <speaker>Настя </speaker>
            <stage>(побачила Зіньку).</stage>
            <p>Гетьте-бо! І все б їм цілуватися, от ще поцілуйко! А що, доброго ляпаса піймали по губах? Ото вдруге не лізьте, бо я того ненавиджу!.. Ще як хто побаче, подумає… Ти тут, Зіню? Де це ти була, моя дитино?</p>
          </sp>
          <sp who="#zinka">
            <speaker>Зінька.</speaker>
            <p>Там, де вже нема, моя матусю!</p>
          </sp>
          <sp who="#nastja">
            <speaker>Настя.</speaker>
            <p>Ти ж це як вже мені відповідаєш?</p>
          </sp>
          <sp who="#zinka">
            <speaker>Зінька.</speaker>
            <p>Так же, як ви питаєте!</p>
          </sp>
          <sp who="#nastja">
            <speaker>Настя </speaker>
            <stage>(до писаря).</stage>
            <p>Бачите?.. Я ж кажу, що можуть подумати невіть що! От перша Зінька…</p>
          </sp>
          <sp who="#pysar">
            <speaker>Писар.</speaker>
            <p>Зеніда Андреєвна можуть обсудить по нашим літам… Сравніть і то довольно за глаза, што ви как мамаша, а я как синок!</p>
          </sp>
          <sp who="#nastja">
            <speaker>Настя </speaker>
            <stage>(убік).</stage>
            <p>Ой хитрий! (До нього). То я вже вас не буду звати Мануйлом Соловеїчом, а синочком. <stage>(Сміється).</stage> Тільки цілуватися ненавиджу!</p>
          </sp>
          <sp who="#pysar">
            <speaker>Писар.</speaker>
            <p>Зеніда Андреєвна, будьте настолько добри, настолько я вас прошу, об'яснітє: отчего ви не в общей кавалькаде?</p>
          </sp>
          <sp who="#zinka">
            <speaker>Зінька.</speaker>
            <p>Обійдетесь і без нас!</p>
          </sp>
          <sp who="#nastja">
            <speaker>Настя.</speaker>
            <p>Її діло клопотати та порядкувати. Еге, доню, ти клопочи, порядкуй, душко моя, а я в кунпанії посиджу…</p>
          </sp>
          <sp who="#zinka">
            <speaker>Зінька.</speaker>
            <p>Пожиркуєте?</p>
          </sp>
          <sp who="#nastja">
            <speaker>Настя.</speaker>
            <p>Як? (Убік). Вона ревнує! Недаром я постерегла. <stage>(До писаря).</stage> Ходімо до гурту.Писар <stage>(гра на скрипці і співа).</stage></p>
            <lg>
              <l>І гулять будем,</l>
              <l>І пить будем,</l>
              <l>А смерть прийдеть —</l>
              <l>Помирать будем!..</l>
            </lg>
          </sp>
          <stage>Пішли.</stage>
          <sp who="#zinka">
            <speaker>Зінька </speaker>
            <stage>(сама).</stage>
            <p>Ач, стара, вже й зуби погнили, а їй зальоти на думці: заманулося на старість у гречку скакати! Всі праведні, всі безгрішні!".. Ох, коли б швидш у Київ!..</p>
          </sp>
        </div>
        <div type="scene">
          <head>ЯВА 7</head>
          <stage>Самрось, писар, Настя і Зінька.</stage>
          <sp who="#samros">
            <speaker>Самрось.</speaker>
            <p>Щоб моя жінка не потанцювала, як я того захочу! "Нікогда і вовік…" Буде танцювати й дріботіти!.. Кума-лавошниця нотної виводе. <stage>(Співа).</stage></p>
            <lg>
              <l>А на мене мій муж ворчить,</l>
              <l>Що у мене хвартух стирчить!..</l>
            </lg>
            <p>А моя жінка і через ноту виведе!</p>
          </sp>
          <sp who="#pysar">
            <speaker>Писар.</speaker>
            <p>Самросей Сафронович! Позвольте вашу ручку. Ну і уважаю ж я вас, господи!..</p>
          </sp>
          <sp who="#samros">
            <speaker>Самрось </speaker>
            <stage>(кричить).</stage>
            <p>Во хрунт!</p>
          </sp>
          <sp who="#pysar">
            <speaker>Писар </speaker>
            <stage>(випинається).</stage>
            <p>Рад стараться!</p>
          </sp>
          <sp who="#samros">
            <speaker>Самрось.</speaker>
            <p>Рівняйся, націляйся!.. Мамаша! Оце достометний чоловік. Я вже з ним побратався! Зінько, марш танцювати!</p>
          </sp>
          <sp who="#nastja">
            <speaker>Настя.</speaker>
            <p>Чуєш, Зіню, що муж приказує!</p>
          </sp>
          <sp who="#zinka">
            <speaker>Зінька.</speaker>
            <p>Не оглухла!</p>
          </sp>
          <sp who="#nastja">
            <speaker>Настя.</speaker>
            <p>Потанцюй "ножнички" або "жидівочку"! Як я колись танцювала, господи, гарно!</p>
          </sp>
          <sp who="#pysar">
            <speaker>Писар </speaker>
            <stage>(до Самрося).</stage>
            <p>Братєц! У вашої супруги голос херувими і серафими!.. Зеніда Андреєвна, краще воспойтє што-лібо!</p>
          </sp>
          <sp who="#samros">
            <speaker>Самрось.</speaker>
            <p>Зінько! Поцілуй мого побратима.</p>
          </sp>
          <sp who="#pysar">
            <speaker>Писар.</speaker>
            <p>Позвольте, по-родственному!</p>
          </sp>
          <sp who="#zinka">
            <speaker>Зінька </speaker>
            <stage>(з криком).</stage>
            <p>Не підступай! Коли б ти знав, який ти мерзенний, гидкий!..</p>
          </sp>
          <sp who="#samros">
            <speaker>Самрось </speaker>
            <stage>(кричить).</stage>
            <p>Цілуй!</p>
          </sp>
          <sp who="#zinka">
            <speaker>Зінька </speaker>
            <stage>(твердо).</stage>
            <p>Ходім! Там при всіх поцілую!.. Наодинці, у закутку, не так смачно!.. Правда, матусю?</p>
          </sp>
          <stage>Пішли.</stage>
        </div>
        <div type="scene">
          <head>ЯВА 8</head>
          <sp who="#roman">
            <speaker>Роман </speaker>
            <stage>(ввійшовши, довго ходить замислившись).</stage>
            <p>Так, так!.. Я мушу розказати Хведоні все, все… Нехай вона своєю чистою душею зважить і зміркує!.. Вона непорочна, як дитя. "Устами дитяти глаголить сам бог!" І коли вона скаже, що я винен перед Зінькою, тоді… А все ж таки не хочу ані зерна таїти, розкажу!..</p>
          </sp>
        </div>
        <div type="scene">
          <head>ЯВА 9</head>
          <sp who="#zinka">
            <speaker>Зінька </speaker>
            <stage>(вибігла з бокових дверей розчіпчана).</stage>
            <p>Тут не перешкодять тобі вбити мене!..</p>
          </sp>
          <sp who="#samros">
            <speaker>Самрось </speaker>
            <stage>(з пляшкою в руці, його держать).</stage>
            <p>По морді дати моєму побратимові, моєму найлюбезному!..</p>
          </sp>
          <sp who="#roman">
            <speaker>Роман </speaker>
            <stage>(схопив його за груди).</stage>
            <p>Скажений, опам'ятайся!</p>
          </sp>
          <sp who="#samros">
            <speaker>Самрось.</speaker>
            <p>Пусти, уб'ю!</p>
          </sp>
          <sp who="#zinka">
            <speaker>Зінька.</speaker>
            <p>Пусти його, Романе! Благаю тебе пусти!..</p>
          </sp>
        </div>
        <div type="scene">
          <head>ЯВА 10</head>
          <stage>Ті ж, писар, старшина, Настя і всі гості.</stage>
          <sp who="#pysar">
            <speaker>Писар </speaker>
            <stage>(до Самрося).</stage>
            <p>Братєц, образумтесь! Я нікоторої обіди!.. Сестриця!..</p>
          </sp>
          <sp who="#zinka">
            <speaker>Зінька.</speaker>
            <p>Підійди ближче! Підійди!.. Я тобі баньки видеру і пащеку роздеру!</p>
          </sp>
          <sp who="#starshyna">
            <speaker>Старшина.</speaker>
            <p>Такого коліна люде, а нікоторої образованості!</p>
          </sp>
          <sp who="#roman">
            <speaker>Роман </speaker>
            <stage>(однявши пляшку у Самрося, пха його).</stage>
            <p>Геть, п'яне барило!</p>
          </sp>
          <sp who="#samros">
            <speaker>Самрось.</speaker>
            <p>Не хочеться тільки заходжуватись…</p>
          </sp>
          <sp who="#roman">
            <speaker>Роман.</speaker>
            <p>Не хвались!</p>
          </sp>
          <sp who="#nastja">
            <speaker>Настя.</speaker>
            <p>Ой Зіню, душко моя, як же таки так?</p>
          </sp>
          <sp who="#zinka">
            <speaker>Зінька.</speaker>
            <p>Мовчіть, мамо! До серця доходе, все виявлю, все!.. Привселюдно виявлю!..</p>
          </sp>
          <sp who="#nastja">
            <speaker>Настя.</speaker>
            <p>Господь з тобою, моя дитино!</p>
          </sp>
          <sp who="#pysar">
            <speaker>Писар.</speaker>
            <p>Ну, мир! З чортзна-чого неприятності! Роман Сафронович, подайте друг другу руки — і амінь!</p>
          </sp>
          <sp who="#roman">
            <speaker>Роман.</speaker>
            <p>Ви що тут за мировий?</p>
          </sp>
          <sp who="#pysar">
            <speaker>Писар.</speaker>
            <p>Я по-родственному!</p>
          </sp>
          <sp who="#roman">
            <speaker>Роман.</speaker>
            <p>Під три чорти!</p>
          </sp>
          <sp who="#nastja">
            <speaker>Настя.</speaker>
            <p>Ну-ну, ти, болване! Це мій гость!</p>
          </sp>
          <sp who="#roman">
            <speaker>Роман.</speaker>
            <p>То й цілуйтеся з ним.</p>
          </sp>
          <sp who="#nastja">
            <speaker>Настя </speaker>
            <stage>(з ляком).</stage>
            <p>Що?</p>
          </sp>
          <sp who="#samros">
            <speaker>Самрось.</speaker>
            <p>Сказав би я тобі слово!..</p>
          </sp>
          <sp who="#roman">
            <speaker>Роман.</speaker>
            <p>Відкашляйся, коли в горлі застрягло!</p>
          </sp>
          <sp who="#samros">
            <speaker>Самрось.</speaker>
            <p>Аз-буки-буряки, печеная редька!.. Тьху на твою вченість! <stage>(Пішов).</stage></p>
          </sp>
          <sp who="#starshyna">
            <speaker>Старшина.</speaker>
            <p>Ходім, ходім!.. Люде образовані, а таку необразованість заводите, нікоторої прибавки!.. Краще потанцюємо кандреля.</p>
          </sp>
          <sp who="#pysar">
            <speaker>Писар.</speaker>
            <p>Отлічно! Акціос!.. Братєц будуть ваш візовой… Амбажуйте мою мамашу. Пішли.</p>
          </sp>
          <sp who="#roman">
            <speaker>Роман.</speaker>
            <p>Коли вже я злишуся цього гармидеру?</p>
          </sp>
          <sp who="#zinka">
            <speaker>Зінька.</speaker>
            <p>Знов оборонив? А я не дякую, бачиш, яка я незвичайна?</p>
          </sp>
          <sp who="#roman">
            <speaker>Роман.</speaker>
            <p>Покинула б ти Самрося абощо; чи куди-небудь втекла б від нього!..</p>
          </sp>
          <sp who="#zinka">
            <speaker>Зінька.</speaker>
            <p>Втечу від людей, тільки від себе не втечу.</p>
          </sp>
          <sp who="#roman">
            <speaker>Роман.</speaker>
            <p>Яка ти, сестро, безталанна!</p>
          </sp>
          <sp who="#zinka">
            <speaker>Зінька.</speaker>
            <p>Мовчи! Боляче!.. Іди геть з очей!.. Роман, похилившись, пішов.Ох, і жалю ж мій, жалю, тяжкий не розмаю!.. <stage>(Заломила руки).</stage> Ох, як тяжко-важко!..</p>
          </sp>
          <stage>Завіса</stage>
        </div>
      </div>
      <div type="act">
        <head>ДІЯ ТРЕТЯ</head>
        <stage>Село. Посередині кону хата Степана Реви, котра виходить причілком до авансцени. Далі город, тік, садок і т. п.</stage>
        <div type="scene">
          <head>ЯВА 1</head>
          <sp who="#stepan">
            <speaker>Степан </speaker>
            <stage>(сидить на призьбі).</stage>
            <p>Що то, подумаєш, весна: сонце світе ясно та ласкаво і наскрізь пронизує тебе теплом; жайворонки щебечуть… Вже, либонь, скоро й соловейко затьохка?.. В полі хлібець людський зеленіє, а на панському почав рунитись: інша справа й спроможність, то й хліб кращий. Як вдивишся, що як та царина зеленіє, то ніби чуєш, що й кістки в тобі починають лускотіти, неначе почувають, що ось-ось прийде їм невгавна робота… Весна-красна! <stage>(Глянув вгору).</stage> Сонечко на полудень звернуло і, мов те дівча молоде, усміхається; і сам, дивлячись на нього, несамохіть усміхнешся.</p>
          </sp>
        </div>
        <div type="scene">
          <head>ЯВА 2</head>
          <stage>Харитон і Юхим виходять з своєї хати.</stage>
          <sp who="#kharyton">
            <speaker>Харитон.</speaker>
            <p>Я тобі дам нову кухвайку! Це прямо розбой, калавур!.. Хоч з села втікай; збирай збіжжя та й їдь на Амур!..</p>
          </sp>
          <sp who="#jukhym">
            <speaker>Юхим.</speaker>
            <p>Що ж, тепер тільки й погуляти: уосени візьму жеребка, тоді я царський, а не ваш; тоді мені вашого нічого не треба.</p>
          </sp>
          <sp who="#kharyton">
            <speaker>Харитон.</speaker>
            <p>Де ж я тобі візьму грошей, де?</p>
          </sp>
          <sp who="#jukhym">
            <speaker>Юхим.</speaker>
            <p>Мало де? Позичте!</p>
          </sp>
          <sp who="#kharyton">
            <speaker>Харитон.</speaker>
            <p>Напозичався вже по саму зав'язку!</p>
          </sp>
          <sp who="#jukhym">
            <speaker>Юхим.</speaker>
            <p>Тепера промеж парубків ходять двірські кавалери: лакей, кучер, повар, машинистий,— співають городських пісень. Може б, і я якої навчився? Як же ж я, хазяйський син, та піду у свиті, щоб мене підняли на глум? Дайте вашого дзигзета або руб серебра на ситцеву рубашку!</p>
          </sp>
          <sp who="#kharyton">
            <speaker>Харитон.</speaker>
            <p>Це ти мені хочеш засліпити очі? Мабуть, кортить тебе у "заборонку"? Програв на перший день празників два злоти?</p>
          </sp>
          <sp who="#jukhym">
            <speaker>Юхим.</speaker>
            <p>Програв якраз!.. А ви не грали?</p>
          </sp>
          <sp who="#kharyton">
            <speaker>Харитон.</speaker>
            <p>Так я ж виграв! Аж тринадцять копійок виграв… Бо я всі карти наскрізь бачу, знаю, коли можна замирити… Чорт не видав, завели моду у "заборонку" грати!..</p>
          </sp>
          <sp who="#jukhym">
            <speaker>Юхим.</speaker>
            <p>Як з таким батьком, то краще на гілляку!</p>
          </sp>
          <stage>Харитон аж одскочив.</stage>
          <sp who="#stepan">
            <speaker>Степан.</speaker>
            <p>Що, сусіде, легко слухати від сина таку промову?</p>
          </sp>
          <sp who="#jukhym">
            <speaker>Юхим </speaker>
            <stage>(убік).</stage>
            <p>Ну й чого та бормота раз по раз чіпляється?</p>
          </sp>
          <sp who="#kharyton">
            <speaker>Харитон </speaker>
            <stage>(до Юхима).</stage>
            <p>Та я тебе!.. <stage>(Присікується до нього).</stage></p>
          </sp>
          <sp who="#stepan">
            <speaker>Степан.</speaker>
            <p>Та візьми його за чуба!</p>
          </sp>
          <sp who="#jukhym">
            <speaker>Юхим.</speaker>
            <p>Овва!</p>
          </sp>
          <sp who="#kharyton">
            <speaker>Харитон </speaker>
            <stage>(скида жакета і віддає Юхимові).</stage>
            <p>На, подавися ним!Що ти вдієш з ним?</p>
          </sp>
          <stage>Юхим хутко зодягся й пішов.</stage>
          <sp who="#stepan">
            <speaker>Степан.</speaker>
            <p>Чув пісню, що каже:</p>
            <lg>
              <l>Ой мамцю моя,</l>
              <l>А я доня твоя,</l>
              <l>Було б мене вчити-бити,</l>
              <l>Як маненька була!</l>
            </lg>
          </sp>
          <sp who="#kharyton">
            <speaker>Харитон.</speaker>
            <p>Він, сказати, тепера вже не мій, а царський!</p>
          </sp>
          <sp who="#stepan">
            <speaker>Степан.</speaker>
            <p>Намацав одне слово: "Він царський!" А ми чиї? Доки дома, він твій, а піде в службу,— буде царський! Повернеться з служби, знов не чий же буде, як твій. Треба дітей дома вчити, то вони і в царській службі шануватимуться!</p>
          </sp>
          <sp who="#kharyton">
            <speaker>Харитон.</speaker>
            <p>Як його вчити? Таке розпутство завелося!</p>
          </sp>
          <sp who="#stepan">
            <speaker>Степан.</speaker>
            <p>Змалку-лозиною та батогом, а тепер вже й дубина не поможе.</p>
          </sp>
          <sp who="#kharyton">
            <speaker>Харитон.</speaker>
            <p>Ну, така роззява мій Юхим! Як я, дак я всі карти наскрізь бачу! Інший хвабриться, з маненьким козирьом жене… А я оце думаю кинутись до мирового. Помилуйте! Знаєте, купив я своєму Юхимові хвинельову кухвайку, сказать, достометну німецьку! Аж любо було глянути на нього: панич! одним лицем панич! Ну, вже й чортова роззява!.. Пішли ми у церкву на страсть! Ото ж як вже дочитували дев'яту чи десяту ванголю… Ба таки десяту, бо я вже дев'ять пуп'янків наліпив на своїй свічці. Звичайно, почали люди куняти,— сказать, народ потомлений! — дехто вже хріп, інший носом клював… Зашкварчали чуби і почали шмалятиною тхнути, як і повсякчас воно бува на старость. Титар походжа по церкві та розбуркує парахвиян. Тільки що пройшов повз нас, ще до когось промовив стиха:"Що ви, спати в церкву поприходили, свинота!.." Соломія Гаврикова стояла позад мого Юхима, задрімала, псявіра, та й притулила свічку до Юхимової кухвайки: геть спина так і зотліла!.. Хіба на це є закон, щоб руб сімдесят три копійки як у воду жбурнути?</p>
          </sp>
          <sp who="#stepan">
            <speaker>Степан.</speaker>
            <p>На кого ж ти скаржитимешся мировому?</p>
          </sp>
          <sp who="#kharyton">
            <speaker>Харитон.</speaker>
            <p>На неї! Яке вона має положеніє палити чуже добро? Дай їй путивочку, вона й хату мені спале!.. Таке розпутство!..</p>
          </sp>
          <sp who="#stepan">
            <speaker>Степан.</speaker>
            <p>А хто ж і заводе те розпутство, як не ми самі? Гедзети, плюндрі, чоботи, бляшками та цвяшками обліплені!.. Ну, чи пристала ж така одежа до чорної роботи?</p>
          </sp>
          <sp who="#kharyton">
            <speaker>Харитон.</speaker>
            <p>Коли ж дивишся, як другі, то й собі потрапляєш…</p>
          </sp>
          <sp who="#stepan">
            <speaker>Степан.</speaker>
            <p>Не біжи за прудким, коли певен, що не доженеш; скільки ворону не квітчай у павине пір'я, а нарешті вона таки зостанеться вороною — чув?</p>
          </sp>
          <sp who="#kharyton">
            <speaker>Харитон.</speaker>
            <p>У гедзеті якось акуратніш! В городі, на базарі, то вже кожен тобі каже: "Поштенний!" А як напнеш сірячину — "Ти, мужик! Хамло! Мазепа!.."</p>
          </sp>
          <sp who="#stepan">
            <speaker>Степан.</speaker>
            <p>Видко пана по халявах. Ти ж мужик і є?</p>
          </sp>
          <sp who="#kharyton">
            <speaker>Харитон.</speaker>
            <p>Та… Ну, все ж таки… І скажіть, на милость божу, що воно за знак, що дощу нема?</p>
          </sp>
          <sp who="#stepan">
            <speaker>Степан.</speaker>
            <p>Доведуть людей гедзети та бляшки до злиднів.</p>
          </sp>
          <sp who="#kharyton">
            <speaker>Харитон.</speaker>
            <p>Тепер би, празниками, саме б йому йти! Щодня хмариться, супиться, а не йде!.. Ото відьми так починили?</p>
          </sp>
          <sp who="#stepan">
            <speaker>Степан.</speaker>
            <p>Чи буде дощ, чи не буде, а ти таки не вважаєш на врожай, синові купив гармонію?</p>
          </sp>
          <sp who="#kharyton">
            <speaker>Харитон.</speaker>
            <p>Купив, за два з половиною, з дзвінком!.. Ну й ловко ж він гра "бариню"! Ви не чули? Звичайно, він вже царський!..</p>
          </sp>
          <sp who="#stepan">
            <speaker>Степан.</speaker>
            <p>Розпутство, розпутство!..</p>
          </sp>
          <sp who="#kharyton">
            <speaker>Харитон.</speaker>
            <p>Та що ви все гарчите? Ну, а скажіть: як воно мусить бути? Ви ж читаєте того… псалтиря, що там воно показує?</p>
          </sp>
          <sp who="#stepan">
            <speaker>Степан.</speaker>
            <p>Там багато не про нас писане.</p>
          </sp>
          <sp who="#kharyton">
            <speaker>Харитон.</speaker>
            <p>Сказать так: ми бачимо вгорі — небо, а під ногами — землю! Ну, а що там вище або нижче, чи втнемо ми своєю головою?</p>
          </sp>
          <sp who="#stepan">
            <speaker>Степан.</speaker>
            <p>Думаєш, що земля не дає нам пораду? Як щиро помолишся та припадеш до неї, то й чуєш, що вона таки промовля до тебе… Тільки ми недоумки — нерозсудливі, незугарні зрозуміти сієї поради.</p>
          </sp>
        </div>
        <div type="scene">
          <head>ЯВА 3</head>
          <stage>Ті ж і Роман.</stage>
          <sp who="#kharyton">
            <speaker>Харитон </speaker>
            <stage>(побачив здалеку Романа).</stage>
            <p>Ото ж і Роман Жлуденко? Він, він!.. Куди це простує? <stage>(Гука).</stage> Сохронович, куди бог несе?</p>
          </sp>
          <sp who="#roman">
            <speaker>Роман </speaker>
            <stage>(підходить).</stage>
            <p>Христос воскрес! З празником!</p>
          </sp>
          <sp who="#kharyton #stepan">
            <speaker>Харитон і Степан.</speaker>
            <p>Воістину!</p>
          </sp>
          <sp who="#kharyton">
            <speaker>Харитон.</speaker>
            <p>Куди це?</p>
          </sp>
          <sp who="#roman">
            <speaker>Роман.</speaker>
            <p>Кожен свого шука. До ваших парубків прийшов, дома занудився.</p>
          </sp>
          <sp who="#kharyton">
            <speaker>Харитон.</speaker>
            <p>Навряд чи здибаєш їх! Де-небудь по кручах у "заборонку" грають; бо в селі не можна, урядник велів соцькому забороняти!</p>
          </sp>
          <sp who="#stepan">
            <speaker>Степан.</speaker>
            <p>Присядь, парубче, та побалакай з нами. Чи, може, куди хапаєшся?</p>
          </sp>
          <sp who="#roman">
            <speaker>Роман </speaker>
            <stage>(сіда).</stage>
            <p>Прихапок, як і вхапок: лизнув — не вхопив, сьорбнув — не наївся!.. Де люде, там і розмова; а де розмова, там і розум… <stage>(Помовчав).</stage> А ви ж про віщо тут балакали?</p>
          </sp>
          <sp who="#stepan">
            <speaker>Степан.</speaker>
            <p>Та… Переливаємо з порожнього в те, що без клепок. <stage>(Сміється).</stage> Пустословимо!</p>
          </sp>
          <sp who="#roman">
            <speaker>Роман.</speaker>
            <p>Коли б з кожного слова виростало діло, то не було б слів, а саме діло.</p>
          </sp>
        </div>
        <div type="scene">
          <head>ЯВА 4</head>
          <stage>Кирило, Пилип, Свирид і ще деякі люди, проходячи вулицею, шапкуються.</stage>
          <sp who="#kyrylo">
            <speaker>Кирило.</speaker>
            <p>Кажу вам, що нема, нема! То все брехня! Нема: ні Лондуму, ні Парижу!.. Тільки є Питербург, бо там цар живе; та Київ, бо там мощі святих!.. (Побачивши Романа). Вже тут той мудрій, що ще молоко не обсохло на губах!.. <stage>(Пішов).</stage></p>
          </sp>
          <sp who="#roman">
            <speaker>Роман.</speaker>
            <p>Дід Кирило знов розказував якийсь сон?</p>
          </sp>
          <sp who="#stepan">
            <speaker>Степан.</speaker>
            <p>Такому старому то й не диво.</p>
          </sp>
          <sp who="#pylyp">
            <speaker>Пилип </speaker>
            <stage>(підходить).</stage>
            <p>Про нього, либонь, вже й на тім світі забуто.</p>
          </sp>
          <sp who="#svyryd">
            <speaker>Свирид.</speaker>
            <p>Ні, там на нього пайок іде.</p>
          </sp>
          <sp who="#pylyp">
            <speaker>Пилип.</speaker>
            <p>Началники наші розгулялися: ціла юрба гостей набігла до старшини,— з дзвінками, з талабончиками, з музиками!..</p>
          </sp>
          <sp who="#roman">
            <speaker>Роман.</speaker>
            <p>Це вони тільки що вибралися від нас.</p>
          </sp>
          <sp who="#svyryd">
            <speaker>Свирид.</speaker>
            <p>На те вони й пани, щоб панувати.</p>
          </sp>
          <sp who="#roman">
            <speaker>Роман.</speaker>
            <p>Хто ж їх панами настановив, як не ви? Хіба старшину на те вибирають, щоб він п'янствував та зневажав мирян?</p>
          </sp>
        </div>
        <div type="scene">
          <head>ЯВА 5</head>
          <stage>Ті ж і Денис.</stage>
          <sp who="#denys">
            <speaker>Денис </speaker>
            <stage>(під чаркою).</stage>
            <p>А що, коли б оці слова та урядникові в вуха?</p>
          </sp>
          <sp who="#stepan">
            <speaker>Степан.</speaker>
            <p>Що це ти, неначе злодій, підійшов крадькома! А де ж твоє "з празником"?</p>
          </sp>
          <sp who="#denys">
            <speaker>Денис.</speaker>
            <p>Хоч і не треба!</p>
          </sp>
          <sp who="#roman">
            <speaker>Роман.</speaker>
            <p>Може, я не правду кажу?</p>
          </sp>
          <sp who="#denys">
            <speaker>Денис.</speaker>
            <p>А хоч і правду? Началство, недзя! Забули, що урядник на сходці казав: коли що почуєте таке, що не слід,— остерігайтеся! Остерігайтеся, то й вам краще буде!.. От я й остерігаюся… Ну, що соцькому, він мене вигнав оце з шинку,— піднесу дулю під самісінький ніс!</p>
          </sp>
          <sp who="#stepan">
            <speaker>Степан.</speaker>
            <p>Ішов би ти своєю дорогою.</p>
          </sp>
          <sp who="#denys">
            <speaker>Денис.</speaker>
            <p>Це твоя вулиця, твоя? Вона обчеська, а я обчеський собствелник — о! — я при своїм законі!..</p>
          </sp>
          <sp who="#pylyp">
            <speaker>Пилип.</speaker>
            <p>І при своїм розумові?</p>
          </sp>
          <sp who="#denys">
            <speaker>Денис.</speaker>
            <p>Пилипе! Єй, плюну в вічі!.. Ще й сяду отут, посеред вулиці, на своїм обчеськім положенню… <stage>(Сів).</stage> О, прикипів!</p>
          </sp>
          <sp who="#svyryd">
            <speaker>Свирид.</speaker>
            <p>У іншого ніби й голова на плечах, а придивишся гарненько…</p>
          </sp>
          <sp who="#pylyp">
            <speaker>Пилип.</speaker>
            <p>Побачиш порожнє місце.</p>
          </sp>
          <sp who="#stepan">
            <speaker>Степан.</speaker>
            <p>Або ж пляшку замість голови.</p>
          </sp>
          <sp who="#denys">
            <speaker>Денис.</speaker>
            <p>Сам ти пляшка! Моя пляшка, а твоя не варт і цвяшка!.. І що ти чабан, то я тобі не вівця!.. <stage>(Дражнить).</stage> "Бирю, бирю! Цкалей!.." О! Ти мене розжуй!</p>
          </sp>
          <sp who="#svyryd">
            <speaker>Свирид.</speaker>
            <p>Та й виплюнь!</p>
          </sp>
          <sp who="#denys">
            <speaker>Денис.</speaker>
            <p>Га? Я кожного з вас на пальцях знаю!</p>
          </sp>
          <sp who="#pylyp">
            <speaker>Пилип.</speaker>
            <p>Це вже так і на лобі у тебе написано.</p>
          </sp>
          <sp who="#denys">
            <speaker>Денис.</speaker>
            <p>Єй-богу, я всіх вас на пальцях знаю! <stage>(До Романа).</stage> Ти розумний, розумний?</p>
          </sp>
          <sp who="#roman">
            <speaker>Роман.</speaker>
            <p>Ні!</p>
          </sp>
          <sp who="#denys">
            <speaker>Денис.</speaker>
            <p>Ні, ти не дурак! Ну, а скажи: чи скоро нам приріжуть землі?</p>
          </sp>
          <sp who="#roman">
            <speaker>Роман.</speaker>
            <p>Ви б урядника спитали.</p>
          </sp>
          <sp who="#denys">
            <speaker>Денис.</speaker>
            <p>Не скаже! Пани підкупили!.. Я знаю, я все знаю! Я кожного з вас на пальцях знаю!.. Два онорали везуть від царя гроші, та пани задержують…</p>
          </sp>
          <sp who="#pylyp">
            <speaker>Пилип.</speaker>
            <p>Ішов би вже своєю дорогою, а то скоро заснеш!</p>
          </sp>
          <sp who="#denys">
            <speaker>Денис.</speaker>
            <p>Га? Дай, кажуть, викуп!.. Пилипе, а йди сюди.</p>
          </sp>
          <sp who="#pylyp">
            <speaker>Пилип.</speaker>
            <p>Підвести? (Підходить). Ну, вставай! <stage>(Підводить його).</stage></p>
          </sp>
          <sp who="#denys">
            <speaker>Денис </speaker>
            <stage>(шепоче йому на вухо).</stage>
            <p>Ну, єй, віддам!.. У вівторок піду до тебе молотити: прямо йди в хату до мене і тягни за чуба!.. Я тобі он як відслужу!.. Щоб я до завтрього пропав!..</p>
          </sp>
          <sp who="#pylyp">
            <speaker>Пилип.</speaker>
            <p>Та що вже з тобою вдієш, ходім! <stage>(До других).</stage> Треба бідолаху зарятувати…</p>
          </sp>
          <sp who="#denys">
            <speaker>Денис.</speaker>
            <p>Харитоне, гайда, почастую! Ну, соцькому дулю під самісінький ніс!..</p>
          </sp>
          <sp who="#kharyton">
            <speaker>Харитон.</speaker>
            <p>Та що спочастую"? Коли б у "заборонку"?..</p>
          </sp>
          <sp who="#denys">
            <speaker>Денис.</speaker>
            <p>А карти є?</p>
          </sp>
          <sp who="#kharyton">
            <speaker>Харитон.</speaker>
            <p>В кишені!</p>
          </sp>
          <sp who="#denys">
            <speaker>Денис.</speaker>
            <p>Наливай! Чи то пак здавай!</p>
          </sp>
          <stage>Пішли.</stage>
          <sp who="#svyryd">
            <speaker>Свирид.</speaker>
            <p>Сонечко скоро спочине, пора худобу напувать. <stage>(Пішов).</stage></p>
          </sp>
          <sp who="#stepan">
            <speaker>Степан.</speaker>
            <p>Це вже й Свирид щось всуне Денисові; вдвох з Пилипом так і ловлять запіяк. І піде Денис за півціни робити. А ці не дадуть, то у других дукарів позиче ще за більшого процента.</p>
          </sp>
          <sp who="#roman">
            <speaker>Роман.</speaker>
            <p>Так воно діється й по городах, не тільки по селах.</p>
          </sp>
          <sp who="#stepan">
            <speaker>Степан.</speaker>
            <p>А який робітник — за двох робе! І вже відробе, ніколи не схибить.</p>
          </sp>
          <sp who="#roman">
            <speaker>Роман.</speaker>
            <p>От коли б старшини у такі діла впутувалися, було б, може, й пуття. Кажете, Денис робе за двох? А на решти годує злидні?</p>
          </sp>
          <sp who="#stepan">
            <speaker>Степан.</speaker>
            <p>Та хто їх не годує? Злидня — то наша рідня.</p>
          </sp>
          <sp who="#roman">
            <speaker>Роман.</speaker>
            <p>А від чого? Я так міркую, що робота в селі прихапком: два-три місяці і вгору ніколи глянути; а прийде зима — сиди склавши руки. Ось від чого! Коли б, наприклад, ремества які завести на гуртові гроші. Те, що найбільш потрібно в господарстві: борона, віз, бочка, колесо, чоботи,— все це щоб дома робити?..</p>
          </sp>
          <sp who="#stepan">
            <speaker>Степан.</speaker>
            <p>Коли б же то? І дешевш воно було б, і міцніш, та й круговий заробіток. Та хіба нашого брата принадиш до спілки?</p>
          </sp>
          <sp who="#roman">
            <speaker>Роман.</speaker>
            <p>Чому ж ні? Треба тільки до ладу з'ясувати перед громадою, виголосувати, як на долоні, яка з того усім користь.</p>
          </sp>
          <sp who="#stepan">
            <speaker>Степан.</speaker>
            <p>Коли б ця думка та запала одному-другому в голову, вона, може, і розжеврілася б?..</p>
          </sp>
          <sp who="#roman">
            <speaker>Роман.</speaker>
            <p>Дві голови — два розума, п'ять голів — громада, а громада — великий чоловік. <stage>(Помовчав).</stage> А я оце-таки йшов до вас.</p>
          </sp>
          <sp who="#stepan">
            <speaker>Степан.</speaker>
            <p>По ділу, чи як?.. Яке ж діло?</p>
          </sp>
          <sp who="#roman">
            <speaker>Роман.</speaker>
            <p>Закохався я…</p>
          </sp>
          <sp who="#stepan">
            <speaker>Степан.</speaker>
            <p>Он як! Це ти не за старосту прийшов мене кликати? Шкода, не піду! Чоловік я непитущий; а на весіллі як староста тверезий, то й весілля сумне.</p>
          </sp>
          <sp who="#roman">
            <speaker>Роман.</speaker>
            <p>Не вгадали… Я покохав вашу дочку!</p>
          </sp>
          <sp who="#stepan">
            <speaker>Степан.</speaker>
            <p>Як?</p>
          </sp>
          <sp who="#roman">
            <speaker>Роман.</speaker>
            <p>Так, батьку! Це вже і в бога записано.</p>
          </sp>
          <sp who="#stepan">
            <speaker>Степан.</speaker>
            <p>Як же це, коли? Еге, питаю! Хіба довго?.. Гм! Як бачу, то воно й завжди так припада, що й сусіди, мовляв, вже знають, а батько та мати наостанці?.. Ну, а Хведоска ж як?</p>
          </sp>
          <sp who="#roman">
            <speaker>Роман.</speaker>
            <p>Коли б не знав її серця, хіба зважився б до вас обертатись?</p>
          </sp>
          <sp who="#stepan">
            <speaker>Степан </speaker>
            <stage>(помовчав).</stage>
            <p>Що ж, її воля!.. її воля, її й доля! Ні силувати її, ні відмовляти — не хочу! Коли це їй від бога, то бог їй і талану залишив… Хоче йти — поможи їй боже; не хоче — слава богу!</p>
          </sp>
          <sp who="#roman">
            <speaker>Роман.</speaker>
            <p>Дякую за щире слово!.. А… де ж, батьку, Хведоска?</p>
          </sp>
          <sp who="#stepan">
            <speaker>Степан </speaker>
            <stage>(усміхається).</stage>
            <p>То ти такий козарлюга? Чуже діло, мовляв, руками розведу, а до свого то й ума не приберу! Бодай вас з такими парубками! Не побіжу я за нею, сам її пошукай. <stage>(Шуткує).</stage> Може, подалась у байбузи?</p>
          </sp>
          <sp who="#roman">
            <speaker>Роман </speaker>
            <stage>(не зна, що сказати).</stage>
            <p>Та я… я, бачте, тільки так спитав…</p>
          </sp>
          <sp who="#stepan">
            <speaker>Степан.</speaker>
            <p>Бодай тебе!.. Почервонів, як калина! Який з тебе чоловік буде?</p>
          </sp>
          <sp who="#roman">
            <speaker>Роман.</speaker>
            <p>Нічого, вилюднію! Це ж ви зовсім мене засоромили… <stage>(Уклонившись, пішов).</stage></p>
          </sp>
          <sp who="#stepan">
            <speaker>Степан </speaker>
            <stage>(сам).</stage>
            <p>Он які парубки народилися! Пита, де його дівчина! А колись, бувало, стирлуєш вівці гін за шість від села, станеш на шпилю та як свиснеш: летить Хотина, аж земля під нею двигтить!.. Отаке! <stage>(Задумався).</stage> Талан це Хведосці чи омана? Коли покохала, повинна знати кого… Ач! Хм! Нема ж і моєї Хотини дома, пішла на гробки, а з гробків чи не зайшла до кого з кумів? Притичина!</p>
          </sp>
        </div>
        <div type="scene">
          <head>ЯВА 6</head>
          <sp who="#khvedoska">
            <speaker>Хведоска </speaker>
            <stage>(йдучи селом).</stage>
            <p>Казала Мотря, що Роман пішов уподовж села,— куди ж то?</p>
          </sp>
          <sp who="#stepan">
            <speaker>Степан </speaker>
            <stage>(побачив її).</stage>
            <p>А де ти вештаєшся? Ще тобі не обридли співи та гульня?</p>
          </sp>
          <sp who="#khvedoska">
            <speaker>Хведоска </speaker>
            <stage>(дивується).</stage>
            <p>Отакої! Почніть гримати!</p>
          </sp>
          <sp who="#stepan">
            <speaker>Степан.</speaker>
            <p>І мати, і дочка майнули з подвір'я, ні на кого й хати кинути… Мабуть, і худоба ненапоєна?</p>
          </sp>
          <sp who="#khvedoska">
            <speaker>Хведоска.</speaker>
            <p>Ба ні, напоєна! Оце свіжо я напувала.</p>
          </sp>
          <sp who="#stepan">
            <speaker>Степан.</speaker>
            <p>Ходиш там… Може, яке баловство? Гляди мені!</p>
          </sp>
          <sp who="#khvedoska">
            <speaker>Хведоска </speaker>
            <stage>(убік).</stage>
            <p>Лихо! Невже батько постерегли?</p>
          </sp>
          <sp who="#stepan">
            <speaker>Степан.</speaker>
            <p>Що то, легко вас, думаєш, до розуму доводити? Зостанься ж біля хати, а я… Часом надійде…</p>
          </sp>
          <sp who="#khvedoska">
            <speaker>Хведоска.</speaker>
            <p>Хто?</p>
          </sp>
          <sp who="#stepan">
            <speaker>Степан.</speaker>
            <p>Хтокало! Та не стій посеред шляху, мов та проява, незвичайно!.. А я піду пошукаю матері. Певно, до кумів зайшла. <stage>(Пішов).</stage></p>
          </sp>
          <sp who="#khvedoska">
            <speaker>Хведоска </speaker>
            <stage>(сама).</stage>
            <p>Так же й є, що постерегли! Нічого не розберу, що вони мені наговорили?.. Стривай, нагадала! Сьогодні за обідом казали: "Коневі — стайня, волові — ясла…" Це ж вони мені наздогад?.. Щ о ж це буде? Ой коли б же хоч мати швидше прийшли, порадюся з ними… Як треба, тоді їх якраз і нема! Де ж це вони забарилися?.. <stage>(Пішла засмучена на вгород).</stage></p>
          </sp>
        </div>
        <div type="scene">
          <head>ЯВА 7</head>
          <sp who="#roman">
            <speaker>Роман.</speaker>
            <p>Мотря сказала, що Хведоска побігла додому, як би ж мені її побачити? Наважався спершу все їй розказати, а зустрівся з батьком її, не вмовчав і виявив серце!.. Чи я ошалів, чи з пантелику збився?.. Може, вона в хаті, хоч би у віконце виглянула.</p>
          </sp>
        </div>
        <div type="scene">
          <head>ЯВА 8</head>
          <sp who="#khvedoska">
            <speaker>Хведоска </speaker>
            <stage>(йдучи).</stage>
            <p>Ну, вже ці мати, як підуть до кумів! <stage>(Побачила Романа).</stage> Це ти?</p>
          </sp>
          <sp who="#roman">
            <speaker>Роман.</speaker>
            <p>Я, моя пташко!</p>
          </sp>
          <sp who="#khvedoska">
            <speaker>Хведоска.</speaker>
            <p>Ой боже ж мій! Чого ж так рано, що й не вечоріє?</p>
          </sp>
          <sp who="#roman">
            <speaker>Роман.</speaker>
            <p>А що ж я подію?</p>
          </sp>
          <sp who="#khvedoska">
            <speaker>Хведоска.</speaker>
            <p>Ой не стій же там! Постережуть сусіди, почнуть плескати!.. Куди ж мені тебе подіти? Хі, клопіт з тобою!.. Іди мерщій хоч під повітку! <stage>(Тікають під повітку.)</stage> Ну й хто видав так рано приходити?</p>
          </sp>
          <sp who="#roman">
            <speaker>Роман.</speaker>
            <p>Та вже як чоловік спантеличиться, то помилка за помилку чіпляються!.. <stage>(Бере її за руки).</stage> Хведоню!</p>
          </sp>
          <sp who="#khvedoska">
            <speaker>Хведоска.</speaker>
            <p>Як ти сказав мені біля воріт?</p>
          </sp>
          <sp who="#roman">
            <speaker>Роман.</speaker>
            <p>Пташко моя!</p>
          </sp>
          <sp who="#khvedoska">
            <speaker>Хведоска.</speaker>
            <p>Ач, як гарно!</p>
          </sp>
          <sp who="#roman">
            <speaker>Роман.</speaker>
            <p>Серденько моє, світе мій!.. На душі моїй лежить тяжка провина, і я мушу її виявити перед тобою…</p>
          </sp>
          <sp who="#khvedoska">
            <speaker>Хведоска.</speaker>
            <p>Яка провина! У чім ти провинив проти мене?</p>
          </sp>
          <sp who="#roman">
            <speaker>Роман.</speaker>
            <p>Мені слід було зразу сказати тобі… Я виховувався перед тобою… А тепер!..</p>
          </sp>
          <sp who="#khvedoska">
            <speaker>Хведоска </speaker>
            <stage>(3 ляком).</stage>
            <p>Що таке? Не муч мене!..</p>
          </sp>
          <sp who="#roman">
            <speaker>Роман.</speaker>
            <p>Не буду тобі казати, як я тебе кохаю, серце твоє само скаже! Я не хочу ні пеститися, ні умизгатися, щоб таким побитом зменшити свою провину… Знай, Хведоню!..</p>
          </sp>
          <sp who="#khvedoska">
            <speaker>Хведоска.</speaker>
            <p>Чи не догадуюся я? Ти це про Зіньку кажеш?</p>
          </sp>
          <sp who="#roman">
            <speaker>Роман.</speaker>
            <p>Ти вже довідалася?</p>
          </sp>
          <sp who="#khvedoska">
            <speaker>Хведоска.</speaker>
            <p>Знаю… чула! Що було, то минуло! Коли щиро мене кохаєш — не залишиш; коли ж твоя розмова зо мною була облеслива й зрадлива — бог тебе покарає!</p>
          </sp>
          <sp who="#roman">
            <speaker>Роман.</speaker>
            <p>Хведоню! Ти прогнала хмару з душі моєї і освітила її! Ти мене переродила!.. О, як мені легко тепер, як любо дивитися на божий світ!..</p>
          </sp>
          <sp who="#khvedoska">
            <speaker>Хведоска </speaker>
            <stage>(глянула на вгород).</stage>
            <p>Ой лишенько, мати йдуть!.. Як їх не треба, вони тоді й з'являються! Втікай хутчіш!.. Заховайся!..</p>
          </sp>
          <sp who="#roman">
            <speaker>Роман </speaker>
            <stage>(цілує її).</stage>
            <p>Чи є у світі щасливша людина від мене? <stage>(Хутко пішов).</stage></p>
          </sp>
          <sp who="#khvedoska">
            <speaker>Хведоска </speaker>
            <stage>(сама).</stage>
            <p>Це ж мати зразу постережуть!.. Хоч би не поцілував, лице геть зашаріло!.. Як спитають мати, чого я так почервоніла, що я їм скажу? Хоч би хто линув на мене водою!.. Прикинуся, ніби їх не бачу… Співатиму!.. <stage>(Злягла на тин і ледве співа).</stage></p>
            <lg>
              <l>Світи, світи, місяцю,</l>
              <l>І ти, ясна зоря,</l>
              <l>Просвіти доріжку,</l>
              <l>А де мила моя.</l>
              <l>У полі доріжка,</l>
              <l>Там шовкова трава,</l>
              <l>Ой там дівка косу</l>
              <l>Та й розчісувала.</l>
              <l>Там дівчина косу</l>
              <l>Та й розчісувала,</l>
              <l>Сестрицям-подружкам</l>
              <l>Переказувала:</l>
              <l>"Сестриці-подружки,</l>
              <l>Ви кайтесь по мені,</l>
              <l>Не доймайте віри</l>
              <l>Ви козаченькові…"</l>
            </lg>
          </sp>
        </div>
        <div type="scene">
          <head>ЯВА 9</head>
          <sp who="#khotyna">
            <speaker>Хотина </speaker>
            <stage>(йде з города).</stage>
            <p>Он якої сумної завела!</p>
          </sp>
          <sp who="#khvedoska">
            <speaker>Хведоска.</speaker>
            <p>Це так, мамо… Це тільки пісня така… Я не сумую!</p>
          </sp>
          <sp who="#khotyna">
            <speaker>Хотина.</speaker>
            <p>Бо й нічого! Ти щаслива, доню!</p>
          </sp>
          <sp who="#khvedoska">
            <speaker>Хведоска.</speaker>
            <p>Як? А ви почім знаєте?</p>
          </sp>
          <sp who="#khotyna">
            <speaker>Хотина.</speaker>
            <p>От так, почім!</p>
          </sp>
          <sp who="#khvedoska">
            <speaker>Хведоска.</speaker>
            <p>Еге, хитруйте! Ач які!</p>
          </sp>
          <sp who="#khotyna">
            <speaker>Хотина.</speaker>
            <p>І чого ж би то я хитрувала з тобою?</p>
          </sp>
          <sp who="#khvedoska">
            <speaker>Хведоска.</speaker>
            <p>Бачу я по очах!.. Мамочко, чи ви тепер добренькі?</p>
          </sp>
          <sp who="#khotyna">
            <speaker>Хотина.</speaker>
            <p>А чого мені гніватися?</p>
          </sp>
          <sp who="#khvedoska">
            <speaker>Хведоска.</speaker>
            <p>Ні, ви засмійтеся!..</p>
          </sp>
          <sp who="#khotyna">
            <speaker>Хотина.</speaker>
            <p>Та чого це ти так лабузнишся?</p>
          </sp>
          <sp who="#khvedoska">
            <speaker>Хведоска.</speaker>
            <p>Мамочко! Сядьмо отут, на призьбі!.. <stage>(Садовить її і горнеться).</stage> Ой, страшно! Ненечко, ластівочко!.. Я ж у вас люба дитина, правда?</p>
          </sp>
          <sp who="#khotyna">
            <speaker>Хотина </speaker>
            <stage>(гладить їй голову).</stage>
            <p>Балувана ти.</p>
          </sp>
          <sp who="#khvedoska">
            <speaker>Хведоска.</speaker>
            <p>Ні! Єй-богу, ні! І батько казали, щоб я не балувалася… Чи я ж у вас не покірлива або не слухняна?</p>
          </sp>
          <sp who="#khotyna">
            <speaker>Хотина.</speaker>
            <p>Ба ні, покірлива.</p>
          </sp>
          <sp who="#khvedoska">
            <speaker>Хведоска.</speaker>
            <p>І слухняна, правда?</p>
          </sp>
          <sp who="#khotyna">
            <speaker>Хотина </speaker>
            <stage>(сміється).</stage>
            <p>Трошки з гедзем!Хведоска; Тільки трошки ж? Ненечко!.. Ой… Стривайте, я заплющу очі! <stage>(Заплющила очі).</stage> Мамочко, ви нічого не помічаєте?</p>
          </sp>
          <sp who="#khotyna">
            <speaker>Хотина </speaker>
            <stage>(усміхнулася).</stage>
            <p>Ба помічаю!</p>
          </sp>
          <sp who="#khvedoska">
            <speaker>Хведоска.</speaker>
            <p>Невже? <stage>(Закриває долонями очі).</stage></p>
          </sp>
          <sp who="#khotyna">
            <speaker>Хотина.</speaker>
            <p>Ще з понеділка помічаю.</p>
          </sp>
          <sp who="#khvedoska">
            <speaker>Хведоска.</speaker>
            <p>Та й досі мовчали?</p>
          </sp>
          <sp who="#khotyna">
            <speaker>Хотина.</speaker>
            <p>Тобі, доню, вісімнадцятий год пішов, маєш свого розуму; я тебе повчала, як ти нерозумною була… Коли пам'ятаєш материну навуку, ти тямиш, як слід себе оберігати!</p>
          </sp>
          <sp who="#khvedoska">
            <speaker>Хведоска.</speaker>
            <p>Я все пам'ятаю!</p>
          </sp>
          <sp who="#khotyna">
            <speaker>Хотина.</speaker>
            <p>Приходив до тебе уночі в комірчину якийсь парубок на другий день великодня?</p>
          </sp>
          <sp who="#khvedoska">
            <speaker>Хведоска.</speaker>
            <p>Приходив, ненечко, і на третій день, і на четвертий, і на…</p>
          </sp>
          <sp who="#khotyna">
            <speaker>Хотина.</speaker>
            <p>Та бачила ж, бачила!.. Либонь, і батько постеріг? Третьої ночі прокинувся — мабуть, почув, що рипнуло щось дверима, та й каже: "А глянь, стара, в вікно, либонь, ніч зоряна?.."</p>
          </sp>
          <sp who="#khvedoska">
            <speaker>Хведоска.</speaker>
            <p>Ой! Що ж оце буде?</p>
          </sp>
        </div>
        <div type="scene">
          <head>ЯВА 10</head>
          <stage>Ті ж, Степан, Чикалка і Пилип.</stage>
          <sp who="#stepan">
            <speaker>Степан.</speaker>
            <p>А йди, стара, в хату. Ось бач, оці люди здибали мене посеред шляху та й присікалися! Кажуть: "У вас є крам, а ми маємо купця…" Либонь же, ми з тобою ніколи не крамарювали? Чи, може, вони не на ту стежку втрапили, чи в манівцях заплуталися?.. <stage>(Глянув на Хведоску).</stage></p>
          </sp>
          <sp who="#khotyna">
            <speaker>Хотина.</speaker>
            <p>Милості просимо у господу! <stage>(Пішла в хату).</stage></p>
          </sp>
          <sp who="#stepan">
            <speaker>Степан.</speaker>
            <p>Засвіти ж там свічку, щоб поночі лоба не розбили,— нехай роздивляться, де там у нас той крам.</p>
          </sp>
          <sp who="#chykalka">
            <speaker>Чикалка </speaker>
            <stage>(силкується балакати по-московськи).</stage>
            <p>Є хто, дискать, і дочка ваша?</p>
          </sp>
          <sp who="#stepan">
            <speaker>Степан.</speaker>
            <p>Здається, що це вона. Чого ж так засоромилася? Уклонись людям та звичайненько.</p>
          </sp>
          <stage>Хведоска уклоняється.</stage>
          <sp who="#chykalka">
            <speaker>Чикалка.</speaker>
            <p>Да-да! Дискать, поклон как честь; а честь — кагди єсть що єсть.</p>
          </sp>
          <sp who="#stepan">
            <speaker>Степан.</speaker>
            <p>Не здивуйте! Вона у нас хатня, промеж людьми негусто бува, все більш під материним крилом, то навряд чи зугарна до ладу й відповісти.</p>
          </sp>
          <sp who="#chykalka">
            <speaker>Чикалка.</speaker>
            <p>І при том, і при єтом, дискать, засоромилася… Да-да! Дискать, у них, у дівчонок, очі в землю первою правилою. Да-да!</p>
          </sp>
          <sp who="#stepan">
            <speaker>Степан.</speaker>
            <p>Ну що ж, коли вже приблудилися, ідіть в хату: світло вже засвічено.</p>
          </sp>
          <sp who="#chykalka">
            <speaker>Чикалка.</speaker>
            <p>Да-да! Дискать, посидіть, покушать, умственних словес послушать!.. Дискать, так воно завсегди у нас в Расєї!</p>
          </sp>
          <sp who="#stepan">
            <speaker>Степан.</speaker>
            <p>То ви аж з Расєї?</p>
          </sp>
          <sp who="#chykalka">
            <speaker>Чикалка.</speaker>
            <p>Дискать, коли чували, аж з-під самого Чугуєва!</p>
          </sp>
          <sp who="#pylyp">
            <speaker>Пилип.</speaker>
            <p>Та ну, йдіть вже, пане хазяїне, в хату, там набалакаємося. Ідіть попереду, бо ми не знаємо, як ваші двері відчиняються.</p>
          </sp>
          <sp who="#stepan">
            <speaker>Степан.</speaker>
            <p>Доброму чоловікові всередину, а лихому: і вікно — двері, і димар — ворота!..</p>
          </sp>
          <stage>Пішли.</stage>
          <sp who="#chykalka">
            <speaker>Чикалка </speaker>
            <stage>(йдучи).</stage>
            <p>Єхто вєрно! Дискать, как халамидник, так йонен пролазить…</p>
          </sp>
          <sp who="#khvedoska">
            <speaker>Хведоска </speaker>
            <stage>(сама).</stage>
            <p>Як на вугіллі стояла! В голові так все й заметушилося, у вухах ніби ціпами молотить! Від кого ж ці люди? Невже не від Романа? І-і, не доведи господи! Втечу, втечу!.. Хоч би на цей час трапилася яка подруга-порадниця! <stage>(Пішла на вгород).</stage></p>
          </sp>
        </div>
        <div type="scene">
          <head>ЯВА 11</head>
          <sp who="#zinka">
            <speaker>Зінька </speaker>
            <stage>(хутко виходить).</stage>
            <p>"Роман вже й старостів шле!" — шепнула лавошниця. Певно, вже тут? (Заглянула у вікно). Тут лавошник і Пилип. Де ж Роман? Чого я сюди прийшла? Щось задумала, а ніяк не розміркую… Вхопило мене раптом, ніби вихор, і закрутило, як пір'їну!.. Кудись несе, перекида, жбурля!.. Тут зупинило!.. Ніби всі шляхи мої отут зійшлися докупи!.. А й чи багато ж їх було, тих шляхів?.. Один шляшок, та й той пилом припав!.. Ох, неначе що кліщами здавлює голову!.. <stage>(Схилилася на причілок).</stage></p>
          </sp>
        </div>
        <div type="scene">
          <head>ЯВА 12</head>
          <sp who="#khotyna">
            <speaker>Хотина </speaker>
            <stage>(вийшла з хати і витира рукавом очі).</stage>
            <p>А де ти, Хведоню? А ходім лиш в хату! Хведоню, гу!.. Куди ж це вона забігла? От капосне дівча, як засоромилося, що й з двору майнуло!.. <stage>(Шука).</stage></p>
          </sp>
        </div>
        <div type="scene">
          <head>ЯВА 13</head>
          <sp who="#pylyp">
            <speaker>Пилип </speaker>
            <stage>(виходить з хати).</stage>
            <p>Піти привести Романа — швидш діло буде, а то отой бовтун почав якусь дурницю плескати! <stage>(Пішов).</stage></p>
          </sp>
          <sp who="#khvedoska">
            <speaker>Хведоска </speaker>
            <stage>(йде з огорода заплакана).</stage>
            <p>Я тут, нене!</p>
          </sp>
          <sp who="#khotyna">
            <speaker>Хотина.</speaker>
            <p>Чого ж ти ховаєшся? Ми тебе не силуємо, ти у своїй волі. <stage>(Плаче).</stage> Там вже як тобі господь, на думку покладе, так і роби, так і людям відповідай.</p>
          </sp>
          <sp who="#khvedoska">
            <speaker>Хведоска.</speaker>
            <p>Від кого ж ті люде?</p>
          </sp>
          <sp who="#khotyna">
            <speaker>Хотина.</speaker>
            <p>Парубка звуть…</p>
          </sp>
          <sp who="#khvedoska">
            <speaker>Хведоска.</speaker>
            <p>Невже не Романом?</p>
          </sp>
          <sp who="#khotyna">
            <speaker>Хотина.</speaker>
            <p>Ба Романом! Він?</p>
          </sp>
          <sp who="#khvedoska">
            <speaker>Хведоска </speaker>
            <stage>(засоромилася).</stage>
            <p>Він…</p>
          </sp>
          <stage>Пішли в хату.</stage>
        </div>
        <div type="scene">
          <head>ЯВА 14</head>
          <sp who="#hanna">
            <speaker>Ганна </speaker>
            <stage>(виходячи з-за хати).</stage>
            <p>Зінько! Я ж кажу, що вона вже тут! Це так на хвилину вийшла з хати? Гарна гостя, спасибі! Майнула і не попрощалася?</p>
          </sp>
          <sp who="#zinka">
            <speaker>Зінька.</speaker>
            <p>Зараз вернусь…</p>
          </sp>
          <sp who="#hanna">
            <speaker>Ганна.</speaker>
            <p>Гей, гей! Нема в тебе, як бачу, ані крихотки розуму! Так гарно міркувала: "І на прощу піду, і бачити його не хочу, і на весілля не зостануся!.."</p>
          </sp>
          <sp who="#zinka">
            <speaker>Зінька.</speaker>
            <p>Ну… Ходім!</p>
          </sp>
          <stage>Пішли.</stage>
        </div>
        <div type="scene">
          <head>ЯВА 15</head>
          <stage>Пилип і Роман.</stage>
          <sp who="#pylyp">
            <speaker>Пилип.</speaker>
            <p>Прямо дурницю править! Каже: "Це честь вам велика, що з такого коліна парубок свата вашу дочку…" А Степан чоловік кремезний, упертий!.. Щоб, бува, не вийшло чого. І як почав дискати: дискать та й дискать!.. Навіщо ти його покликав за старосту?</p>
          </sp>
          <sp who="#roman">
            <speaker>Роман.</speaker>
            <p>Та зустрів його, він і нав'язався. Я, каже, знаю усі порядки!</p>
          </sp>
          <sp who="#pylyp">
            <speaker>Пилип.</speaker>
            <p>Тямить він, чортове дискало! От я!.. Огрій його зразу таким словом, щоб він очмарів!</p>
          </sp>
          <stage>Пішли в хату.</stage>
        </div>
        <div type="scene">
          <head>ЯВА 16</head>
          <stage>Зінька і Ганна.</stage>
          <sp who="#zinka">
            <speaker>Зінька.</speaker>
            <p>Пусти мене, пусти. Галочко!.. Його голос! Чула, Галю, його голос?</p>
          </sp>
          <sp who="#hanna">
            <speaker>Ганна </speaker>
            <stage>(пуска її).</stage>
            <p>Дурієш ти, молодице!</p>
          </sp>
          <sp who="#zinka">
            <speaker>Зінька.</speaker>
            <p>Гляну уостаннє!.. <stage>(Прилипла до вікна).</stage></p>
          </sp>
          <sp who="#hanna">
            <speaker>Ганна.</speaker>
            <p>Не варта ти того, щоб з тобою панькатися, не таке твоє лихо велике, як дурне! Жируєш, жируєш, голубко! Кортить-таки, щоб все село знало? Щоб потім кожне пальцем показувало на тебе? Щоб приліпили таке прізвище, котрого й повік не збудешся? Ховатимеш очі від людей та щоразу оглядатимешся, щоб яка-небудь мерзота, котра не варта твого нігтя, не осоромила тебе привселюдно!.. Не раз квилитимеш: "Ой боже, боже, коли той вечір буде, коли вже про мене наговоряться люде!.." Ходім, навісна! Не хочеш? То цур же тобі, пек!.. У мене й свого клопоту доволі!.. <stage>(Пішла).</stage></p>
          </sp>
          <sp who="#zinka">
            <speaker>Зінька </speaker>
            <stage>(сама).</stage>
            <p>Ох, Романе! Отруто ж ти моя!.. Не зможу ж, не зможу відірвати тебе від серця!.. <stage>(Голосячи, припада до призьби).</stage></p>
          </sp>
        </div>
        <div type="scene">
          <head>ЯВА 17</head>
          <sp who="#khvedoska">
            <speaker>Хведоска </speaker>
            <stage>(вибіга з хати).</stage>
            <p>Де ж таки, щоб я призналася при чужих людях, що кохаю його? Нехай мати самі кажуть. (Прислухається). Хто це регоче? (Придивляється). Хто то на призьбі? Це вже котрась з дівчат думає мене сполохати!.. Котра це? Мотре ти? Та ну-бо, не пустуй! Любко, обізвись!.. <stage>(Бере Зіньку за плечі).</stage> От вже ненавиджу!</p>
          </sp>
          <sp who="#zinka">
            <speaker>Зінька </speaker>
            <stage>(підвела голову).</stage>
            <p>Чого тобі?</p>
          </sp>
          <sp who="#khvedoska">
            <speaker>Хведоска.</speaker>
            <p>Хто це? <stage>(Відсахнулася).</stage></p>
          </sp>
          <sp who="#zinka">
            <speaker>Зінька.</speaker>
            <p>Гарна! Гарна, як змальована!.. Малюнок красує очі, а серце в'ялить… Хведоска?</p>
          </sp>
        </div>
        <div type="scene">
          <head>ЯВА 18</head>
          <stage>Ті ж і Хотина.</stage>
          <sp who="#khotyna">
            <speaker>Хотина.</speaker>
            <p>Хведоню, де ти? Скажи ж вже… А це хто?</p>
          </sp>
          <sp who="#zinka">
            <speaker>Зінька.</speaker>
            <p>Не по знаку?</p>
          </sp>
          <sp who="#khotyna">
            <speaker>Хотина.</speaker>
            <p>О, як не по знаку? (Цілується з Зінькою). Милості просимо! Отже й гаразд!.. Тепер вже як свої… <stage>(До Хведоски).</stage> А ти хіба не пізнаєш?</p>
          </sp>
          <sp who="#khvedoska">
            <speaker>Хведоска.</speaker>
            <p>Ба пізнала.</p>
          </sp>
          <sp who="#khotyna">
            <speaker>Хотина.</speaker>
            <p>Похристосуйся ж, дурочко! Ходім в хату. А моя Хведоня,— чи ви бачили таку соромливу? — не хоче сказати при чужих людях, що коха Романа.</p>
          </sp>
          <sp who="#zinka">
            <speaker>Зінька.</speaker>
            <p>Нелегко вимовити! А ще тяжче, як вимовиш душу, аж дивишся: та душа курям під сідало!</p>
          </sp>
          <sp who="#khotyna">
            <speaker>Хотина </speaker>
            <stage>(не розуміє).</stage>
            <p>А бува, бува!..</p>
          </sp>
          <sp who="#khvedoska">
            <speaker>Хведоска.</speaker>
            <p>Не слід ділити душу надвоє!..</p>
          </sp>
          <stage>Зінька зиркнула на неї.</stage>
          <sp who="#khotyna">
            <speaker>Хотина.</speaker>
            <p>Ходімо ж, ходімо в господу!</p>
          </sp>
          <sp who="#zinka">
            <speaker>Зінька.</speaker>
            <p>Частуйте ж мене, дорогу гостю, від порога аж до покуття!</p>
          </sp>
          <stage>Пішли.</stage>
        </div>
        <div type="scene">
          <head>ЯВА 19</head>
          <stage>Настя і писар.</stage>
          <sp who="#pysar">
            <speaker>Писар.</speaker>
            <p>Душка, ціпа-мама! Не роби гвалту!..</p>
          </sp>
          <sp who="#nastja">
            <speaker>Настя.</speaker>
            <p>Манилочку, пусти мене! (Виривається і підбігає до вікна). Ач, як рядком посідали! <stage>(Кричить у вікно).</stage> Гусь свині не товариш! Гусь свині не товариш!..</p>
          </sp>
          <stage>Всі хатні виходять.</stage>
        </div>
        <div type="scene">
          <head>ЯВА 20</head>
          <sp who="#stepan">
            <speaker>Степан.</speaker>
            <p>А хто тут репетує?</p>
          </sp>
          <sp who="#nastja">
            <speaker>Настя </speaker>
            <stage>(до Романа).</stage>
            <p>Ти як же це, без материного благословення?</p>
          </sp>
          <sp who="#roman">
            <speaker>Роман.</speaker>
            <p>Хіба вам не однаково, кого я посватаю?</p>
          </sp>
          <sp who="#nastja">
            <speaker>Настя.</speaker>
            <p>Нема тобі мого благословення, нема!.. Порочим наше званіє на всю округу? Недурно я тебе й змалку зненавиділа, суписе!</p>
          </sp>
          <sp who="#roman">
            <speaker>Роман.</speaker>
            <p>Ваше званіє при вас зостається.</p>
          </sp>
          <sp who="#nastja">
            <speaker>Настя.</speaker>
            <p>Мов багнюкою мені жбурнув в вічі! Осудовисько, на дочці чабана сватається!.. Не дам тобі ані шеляга, ні копієчки!..</p>
          </sp>
          <sp who="#roman">
            <speaker>Роман.</speaker>
            <p>У мене є голова на плечах, і не каліка я!.. Опріч того, знаю ремества!..</p>
          </sp>
          <sp who="#nastja">
            <speaker>Настя.</speaker>
            <p>Сміховисько! Люде добрі, заплюйте мені очі! З давніх-давен потомствені міщане, он якого коліна! Що й купці в нашім роду є!.. І тепер, у Кийові, брат у других за диякона!.. Сестра у третіх за чиновником!.. А тут рідний син жениться на дочці чабана, на обідранці, задрипанці!..</p>
          </sp>
          <sp who="#stepan">
            <speaker>Степан.</speaker>
            <p>То ти колись задрипана ходила, як ще взувала одну ногу в постіл, а другу в лапоть; а тепер як загарбала в свої пазурі чоловікове добро та Зінчине придане!..</p>
          </sp>
          <sp who="#nastja">
            <speaker>Настя.</speaker>
            <p>Мовчи, я не до тебе балакаю!</p>
          </sp>
          <sp who="#stepan">
            <speaker>Степан.</speaker>
            <p>Та що ж оце ти, віхтева затичко, влізла в чуже подвір'я, здіймаєш веремію та ще й силуєш мовчати? Та я тебе без говту вкоськаю і цурку на губу накину!..</p>
          </sp>
          <sp who="#pysar">
            <speaker>Писар.</speaker>
            <p>Ну-ну, животноє! Не смій порочити!</p>
          </sp>
          <sp who="#roman">
            <speaker>Роман </speaker>
            <stage>(бо писаря).</stage>
            <p>А вам зась!</p>
          </sp>
          <sp who="#stepan">
            <speaker>Степан.</speaker>
            <p>Помела скільки не пороч, що воно в сажі, а воно знов лізтиме в каглу, бо на те воно помело!</p>
          </sp>
          <sp who="#nastja">
            <speaker>Настя.</speaker>
            <p>Сам ти помело! <stage>(До Романа).</stage> Щоб і на подвір'ї моїм ти не з'являвся! Щоб око моє тебе не бачило!</p>
          </sp>
          <sp who="#roman">
            <speaker>Роман.</speaker>
            <p>Знаю, що мені там місця нема!</p>
          </sp>
          <sp who="#stepan">
            <speaker>Степан.</speaker>
            <p>Романе, слухай сюди! Коха тебе Хведоска, нехай іде! А що мати варняка, то я того і вухом не веду!.. Дочко! Тобі з ним жити, а не нам! Чи так, стара?</p>
          </sp>
          <sp who="#khotyna">
            <speaker>Хотина.</speaker>
            <p>Авжеж!</p>
          </sp>
          <sp who="#khvedoska">
            <speaker>Хведоска.</speaker>
            <p>Я сказала своє слово, тату, і сказала його твердо!</p>
          </sp>
          <sp who="#stepan">
            <speaker>Степан.</speaker>
            <p>По-моєму: слова на вітер не пускай! Іди, Романе, до нас у прийми. Наша хатина хоч маленька, та правда в ній щиренька; хоч три ступні від покуття до порога, зате в ній тихо, як у бога! Буде тісніш, стане тепліш!.. Ходімо, діти, в хату. Просимо і добрих людей, а лихим покуть на вигоні!</p>
          </sp>
          <sp who="#nastja">
            <speaker>Настя.</speaker>
            <p>Не син ти мені, не син!</p>
          </sp>
          <sp who="#roman">
            <speaker>Роман.</speaker>
            <p>Я теж міркую, що я обмінча!</p>
          </sp>
          <sp who="#stepan">
            <speaker>Степан.</speaker>
            <p>Романе, не годиться так! "Чти отця твого і матір!.." Свахо, не комизься, іди в хату!</p>
          </sp>
          <sp who="#nastja">
            <speaker>Настя.</speaker>
            <p>Яка я тобі сваха? Щоб ти й доки світ сонця не діждав бачити мене у своїм хліві!.. Ой сором!.. Тепер попадя та дячиха висміють мені очі!</p>
          </sp>
          <sp who="#pysar">
            <speaker>Писар.</speaker>
            <p>Да, скандал!</p>
          </sp>
          <stage>Степан і другі йдуть у хату, Настя і писар — з двору.</stage>
          <stage>Завіса</stage>
        </div>
      </div>
      <div type="act">
        <head>ДІЯ ЧЕТВЕРТА</head>
        <stage>Середина простої хати. За столом сидить Хведоска, з обох сторін дружки. На столі гільце. Біля столу стоїть староста (Чикалка), біля порога підстароста (Пилип). Біля печі стоять Степан Рева і Хотина.</stage>
        <div type="scene">
          <head>ЯВА 1</head>
          <sp who="#druzhky">
            <speaker>Дружки </speaker>
            <stage>(співають).</stage>
            <lg>
              <l>Казав соловейко —</l>
              <l>Сяду — не впаду;</l>
              <l>Казала Хведоска —</l>
              <l>Заміж не піду.</l>
              <l>Казав соловейко —</l>
              <l>Політаю;</l>
              <l>Казала Хведоска Погуляю!</l>
              <stage>(Починають квітчати Хведосці стрічками голову).</stage>
              <l>Ой дай, мати, масла,</l>
              <l>Я ж твою корівоньку пасла:</l>
              <l>Виганяла в ранню росу,</l>
              <l>Дай помазати косу.</l>
              <l>Ой попе, попе Гордію,</l>
              <l>Не дзвони рано в неділю;</l>
              <l>Дзвони рано в суботу,</l>
              <l>Задай дружечкам роботу.</l>
              <l>Ой ви, галочки, літайте,</l>
              <l>Ой ви, дружечки, співайте,</l>
              <l>За косою квіточку носіте,</l>
              <l>Хведоні правдоньки не кажіте.</l>
              <l>Ой ви, дружечки, рядочком</l>
              <l>Попід зелененьким садочком,</l>
              <l>Та вирвем квіточку зелененьку,</l>
              <l>Заквітчаємо Хведоску молоденьку.</l>
              <l>Ой дружечки, помалу йдіть,</l>
              <l>Нашого винограду не топчіть,</l>
              <l>Бо наш виноград скрізь поріс,</l>
              <l>Куди тебе, Хведоню, бог поніс?</l>
              <stage>(Скінчили квітчати).</stage>
            </lg>
          </sp>
          <sp who="#chykalka">
            <speaker>Чикалка.</speaker>
            <p>Старосто, пане підстаросто!</p>
          </sp>
          <sp who="#pylyp">
            <speaker>Пилип.</speaker>
            <p>А ми раді слухати?</p>
          </sp>
          <sp who="#chykalka">
            <speaker>Чикалка.</speaker>
            <p>Благословіть, дискать, гільце квітчати. Раз, і вдруге, і втретє!</p>
          </sp>
          <sp who="#pylyp">
            <speaker>Пилип.</speaker>
            <p>Бог благословить! Всі три рази бог благословить.</p>
          </sp>
          <sp who="#druzhky">
            <speaker>Дружки </speaker>
            <stage>(співають).</stage>
            <lg>
              <l>В долину, бояри, в долину</l>
              <l>По червону калину,</l>
              <l>По хрещатий барвінок,</l>
              <l>По зелений васильок!</l>
            </lg>
          </sp>
          <sp who="#holos_z-za_vikna">
            <speaker>Голос з-за вікна:</speaker>
            <p>"Молодий іде! Молодий іде з боярами!"</p>
          </sp>
          <sp who="#chykalka">
            <speaker>Чикалка.</speaker>
            <p>Дружки, кінчайте скоріш гільце та, дискать, величайте молодого.</p>
          </sp>
          <sp who="#druzhky">
            <speaker>Дружки </speaker>
            <stage>(співають).</stage>
            <p>Мати Романа родила,Місяцем обгородила,Зорею підперезала,До тещі виряджала.Мати сина виряджає,Виряджавши, научає:"Ой, їдь, сину, та до тещі в гостіТа сядь, сину, в тещі на помості.А як буде, сину, теща частувати,Не пий, сину, першої чарки:Вилий, сину,Та коню на гриву,Щоб була грива кудрява,Щоб була теща ласкава".Ой попід лісом битая доріженька,Ой туди йшов Роман з боярами,їм калина дорогу заступила.Вийняв шабельку, став калину рубати,Стала калина до нього промовляти:"Не задля тебе ця калина саджена,А задля того Хведоска наряджена".Нарядили, як панське дитя,Посадовили, як сиротя.</p>
          </sp>
          <sp who="#pylyp">
            <speaker>Пилип.</speaker>
            <p>Старосто, пане підстаросто!</p>
          </sp>
          <sp who="#chykalka">
            <speaker>Чикалка.</speaker>
            <p>А ми раді слухати.</p>
          </sp>
          <sp who="#pylyp">
            <speaker>Пилип.</speaker>
            <p>Благословіть молодому в хату вступити, молоду звеселити: отцю, неньці поклонятися, до вінця споряджатися!</p>
          </sp>
          <sp who="#khotyna">
            <speaker>Хотина </speaker>
            <stage>(тихо до Степана).</stage>
            <p>Пилип доладніш примовля.</p>
          </sp>
          <sp who="#stepan">
            <speaker>Степан </speaker>
            <stage>(тихо).</stage>
            <p>Той всі закони зна.</p>
          </sp>
          <sp who="#chykalka">
            <speaker>Чикалка.</speaker>
            <p>Бог благословить!</p>
          </sp>
          <sp who="#pylyp">
            <speaker>Пилип.</speaker>
            <p>Раз, і вдруге, і втретє!</p>
          </sp>
          <sp who="#chykalka">
            <speaker>Чикалка </speaker>
            <stage>(тричі).</stage>
            <p>Бог благословить!</p>
          </sp>
        </div>
        <div type="scene">
          <head>ЯВА 2</head>
          <stage>Роман ввіходить з боярами, кланяється батькові й матері.</stage>
          <sp who="#druzhky">
            <speaker>Дружки </speaker>
            <stage>(співають).</stage>
            <p>Явіру, явірочку,На жовтім пісочку,Там щука-риба грала,Сама собі дивувала,Що хороше вигравала.</p>
          </sp>
          <stage>Роман підходить до столу, кланяється Хведосці, котра встає і кланяється йому тричі.</stage>
          <sp who="#druzhky">
            <lg>
              <l>А ще наша тарілка</l>
              <l>Не цінована,</l>
              <l>А ще наша Хведоня</l>
              <l>Не цілована.</l>
            </lg>
          </sp>
          <stage>Роман цілується тричі з Хведоскою і сіда за стіл поруч з нею.</stage>
          <sp who="#druzhky">
            <lg>
              <l>А вже наша тарілка</l>
              <l>Обцінована,</l>
              <l>А вже наша Хведоска</l>
              <l>Обцілована.</l>
            </lg>
          </sp>
          <sp who="#chykalka">
            <speaker>Чикалка.</speaker>
            <p>Старосто, пане підстаросто!</p>
          </sp>
          <sp who="#pylyp">
            <speaker>Пилип.</speaker>
            <p>А ми раді слухати.</p>
          </sp>
          <sp who="#chykalka">
            <speaker>Чикалка.</speaker>
            <p>Благословіть молодим, дискать, до вінця збиратися, отцю, неньці поклонятися.</p>
          </sp>
          <sp who="#pylyp">
            <speaker>Пилип.</speaker>
            <p>Бог благословить!</p>
          </sp>
          <sp who="#chykalka">
            <speaker>Чикалка.</speaker>
            <p>Раз, і вдруге, і втретє!</p>
          </sp>
          <sp who="#pylyp">
            <speaker>Пилип.</speaker>
            <p>Бог благословить! Тричі бог благословить! (Тихо до Чикалки). Чого ж ви стоїте? Беріть молодих та й виходьте з-за столу! <stage>(Убік).</stage> Не тямить нічого!</p>
          </sp>
          <sp who="#druzhky">
            <speaker>Дружки </speaker>
            <stage>(співають).</stage>
            <lg>
              <l>Піднімайте, дружки, ноги,</l>
              <l>Високі пороги,</l>
              <l>Бо надворі річки-калюжки,</l>
              <l>Будуть тобі гіркі дружки.</l>
            </lg>
          </sp>
          <sp who="#pylyp">
            <speaker>Пилип.</speaker>
            <p>Батьку! Беріть образа. Мати! Беріть хліб-сіль.</p>
          </sp>
          <sp who="#chykalka">
            <speaker>Чикалка.</speaker>
            <p>А молоді, дискать, вставайте і благословеніє родитильов… Так, дискать, і в нас, в Расєї!.. Да-да!</p>
          </sp>
          <stage>Степан бере образа, Хотина хліб, Роман і Хведоска підходять до них, боярин і дружка стелять долі рушник, на котрий молоді, ставши, вклоняються батькові й матері по тричі в ноги, цілують образ і хліб.</stage>
          <stage>Дружки втирають сльози. Всі виходять з хати, опріч Степана і Хотини.</stage>
          <sp who="#stepan">
            <speaker>Степан.</speaker>
            <p>Отакої! Чого ти, стара, хлипаєш? Кажи: слава господеві! Діждалися доччиного весілля, проси бога, щоб допоміг діждати й онуків!.. Сама Хведоска покохала Романа, сама й талан свій пильнуватиме, а не впильнує, сама й пошкодує!.. Думаєш, може, що вона не буде щаслива за Романом?</p>
          </sp>
          <sp who="#khotyna">
            <speaker>Хотина.</speaker>
            <p>Не сама я, Степане, плачу, плачуть думки! Жалко мені Романа, господи, як жалко! Де ж таки: мати рідна не поблагословила і батькові не звеліла!..</p>
          </sp>
          <sp who="#stepan">
            <speaker>Степан.</speaker>
            <p>Отак! Батько благословив, тільки крадькома! Що ж: де жінка голова, там чоловік мачула! Я дивуюся, як ще Настя не наділа на Софрона очіпка, бо вона вже давно обернула його в бабу!.. <stage>(Сміється).</stage></p>
          </sp>
          <sp who="#khotyna">
            <speaker>Хотина.</speaker>
            <p>Перед шлюбом при живих батькові-матері мусив прохати чужих людей, щоб поблагословили!</p>
          </sp>
          <sp who="#stepan">
            <speaker>Степан.</speaker>
            <p>Зате тепер у Романа одним батьком буде більш! А пригадай, як нас з тобою споряджали до вінця: у мене ні батька, ні матері не було, а твої відцуралися. Звеліли пани везти до шлюбу: мене взяли з поля, від отари, тебе — з пташні, від гиндичат… Та-дже ж прожили вік? Що не говори, а Роман Хведосці під лице!</p>
          </sp>
          <sp who="#khotyna">
            <speaker>Хотина.</speaker>
            <p>І до пари! Розпитувала я по людях: всі Романа шанують і почитують. Кажуть, що й тихий, і ввічливий, і розсудливий.</p>
          </sp>
          <sp who="#stepan">
            <speaker>Степан.</speaker>
            <p>Найкраще, щоб був розсудливий та серце мав не крихке!.. А який грамотій!</p>
          </sp>
          <sp who="#khotyna">
            <speaker>Хотина.</speaker>
            <p>І ремесний! За котре діло не візьметься, кажуть: чи воза скласти, чи чобота пошити — до всього митець і все до краю доведе! Розказував мені Оверко-коваль. Каже, кую у кузні якось на тім тижневі орчик до попової брички, аж це Роман приходе в кузню. "Дайте,— каже,— дядьку, я трохи за вас потрудюсь, а ви спочиньте!" Як взяв молотка у руку, то так він у нього і заходив по кувадлі, як смичок по скрипці!.. "Не вспів,— каже,— я й люльки викурити, як він вже й орчика окував і пригнав!.."</p>
          </sp>
          <sp who="#stepan">
            <speaker>Степан.</speaker>
            <p>За таким хистом не загине. <stage>(Помовчав).</stage> А що ж, чи все злагоджено в тебе?</p>
          </sp>
          <sp who="#khotyna">
            <speaker>Хотина.</speaker>
            <p>Страва вся вже вварилася, а коровай печеться у куми Ганни, спасибі їй, допомага! У нас трохи тісненько-таки в хаті та й піч мала…</p>
          </sp>
          <sp who="#stepan">
            <speaker>Степан.</speaker>
            <p>Ось як відгуляємо, дасть бог, весілля, зараз комору переробимо на світлицю; і будуть у нас хороми на дві половини!</p>
          </sp>
        </div>
        <div type="scene">
          <head>ЯВА З</head>
          <stage>Ті ж Зінька і Самрось.</stage>
          <sp who="#zinka">
            <speaker>Зінька.</speaker>
            <p>Вже поблагословили молодих? Чи сподівалися гостей, чи ні, а мусите уконтентовувати!</p>
          </sp>
          <sp who="#samros">
            <speaker>Самрось.</speaker>
            <p>Здрастуйте! Поздоровляємо!.. <stage>(Цілуються.)</stage> Як там не скоїлося, а повинно все бути по-рідному.</p>
          </sp>
          <sp who="#stepan">
            <speaker>Степан.</speaker>
            <p>Хоч і несподівані, а все ж дякуємо.</p>
          </sp>
          <sp who="#samros">
            <speaker>Самрось.</speaker>
            <p>Недзя!</p>
          </sp>
          <sp who="#stepan">
            <speaker>Степан.</speaker>
            <p>А й мати прийде, будемо і їй раді, не виженемо з хати.</p>
          </sp>
          <sp who="#samros">
            <speaker>Самрось.</speaker>
            <p>Мамаша не прийдуть, ні!.. Вони все ждали Романа, казали: "Скориться!.." От, кажуть, що чоловік як задуріє, то вже й нема йому зупину!.. <stage>(Сіда).</stage></p>
          </sp>
          <sp who="#zinka">
            <speaker>Зінька.</speaker>
            <p>Мовчав би краще, ну й нащо?..</p>
          </sp>
          <sp who="#samros">
            <speaker>Самрось.</speaker>
            <p>Ні, стривай, розкажу! Як же мені перед людьми не почванитися, та ще й перед сватами? Слухайте! От нащо вже я зовсім був збився з пантелику, мов та кручена вівця! А от… Правда, задача? Як почала Зінька благати, як почала прохати мене: "Їдьмо,— каже,— до Романа на весілля!" Хотів її ударити, вона підставила твар: "Удар,— каже,— тільки прихились до мого благання!" Отже не зміг ударити! Кажу: уклонися в ноги — поїду! Що ж ви думаєте? Вклонилася, тричі вклонилася.</p>
          </sp>
          <sp who="#zinka">
            <speaker>Зінька </speaker>
            <stage>(не дивиться в вічі).</stage>
            <p>Перш не корилася тобі, бо дурна була!.. Ти мій муж, голова!..</p>
          </sp>
          <sp who="#samros">
            <speaker>Самрось.</speaker>
            <p>Чуєте? От нехай тепер вона візьме мене за возлобіє — мовчатиму!.. Скорилася, вклонилася в ноги, поцілувала в руку — і мир!..</p>
          </sp>
          <sp who="#stepan">
            <speaker>Степан.</speaker>
            <p>Чи надовго ж мир?</p>
          </sp>
          <sp who="#samros">
            <speaker>Самрось.</speaker>
            <p>А хто його зна? Мене тільки треба усовістити, уміючи усовістити.</p>
          </sp>
          <sp who="#stepan">
            <speaker>Степан.</speaker>
            <p>Химери та примхи! Жир мордує чоловіка, як Гедзь скотину!.. Чоловік вже під вусом, бородою заріс, а й досі, мов у повиточку! Усовістити його, бач, треба!.. Бичем би тебе усовістити, та ще й бича добре попарити, щоб гнучкий був!.. Ач, щоб жінка йому ноги мила та юшку пила?</p>
          </sp>
          <sp who="#samros">
            <speaker>Самрось.</speaker>
            <p>Це ви мене докоряєте?</p>
          </sp>
          <sp who="#zinka">
            <speaker>Зінька.</speaker>
            <p>Годі, свате!</p>
          </sp>
          <sp who="#stepan">
            <speaker>Степан.</speaker>
            <p>Не я тебе докоряю, а совість твоя. Ти ж святе письмо своїми очима читаєш, де ж твій глузд? Не жінка то, котра в ногах повза без провини, не подружжя вона, а мерзота, на котру гидко й глянути; або ж ворог, котрий спотання перегризе тобі горлянку!.. Бог велів мужу і жоні жити в добрій злагоді та любові. І там тільки і благословеніє боже! А нема згоди, то вже краще або я, або вона геть з хати! Бо там, де кривда, диявол кублиться!</p>
          </sp>
          <sp who="#samros">
            <speaker>Самрось.</speaker>
            <p>Мамаша кажуть: "Бий жінку, буде розумніша!"</p>
          </sp>
          <sp who="#stepan">
            <speaker>Степан.</speaker>
            <p>Тобто розум чоловік жінці в голову вбиває? Добре! Адже твій батько ніколи не бив своєї жінки, відкіля ж у неї такий розум взявся, що вона й тебе повчає?</p>
          </sp>
          <sp who="#samros">
            <speaker>Самрось.</speaker>
            <p>От так задача!</p>
          </sp>
          <sp who="#stepan">
            <speaker>Степан.</speaker>
            <p>Мати твоя, баглаї годуючи, невіть що вигадує! Розпутство, розпутство!..</p>
          </sp>
          <sp who="#samros">
            <speaker>Самрось.</speaker>
            <p>Чуєш, Зінько? О, ось як треба мене доводити до розуму!.. Мамаша кажуть: не їдь на весілля, а я таки поїхав!.. Одно, що Зінька ублагала, а друге: недзя, кажу, брат єдиноутробний!..</p>
          </sp>
          <sp who="#zinka">
            <speaker>Зінька </speaker>
            <stage>(не присіди, ходить від одного вікна до другого).</stage>
            <p>Довго як в церкві баряться!</p>
          </sp>
          <sp who="#samros">
            <speaker>Самрось.</speaker>
            <p>А хочеш, Зінько, я сьогодні не буду п'яний! От і кортітиме, а не буду п'яний!.. Степан взяв з божниці псалтиря і, розкривши, показує пальцем Самросеві.</p>
          </sp>
        </div>
        <div type="scene">
          <head>ЯВА 4</head>
          <stage>Ті ж і Ганна.</stage>
          <sp who="#hanna">
            <speaker>Ганна </speaker>
            <stage>(з короваєм у руках).</stage>
            <p>Осьдечки вам і коровай! Та як виріс!.. <stage>(Здивувалася).</stage> О, і Зінька тут?Це вже, кумо, прикмета: як коровай росте, то так і талан молодих ростиме! <stage>(Ставляє на стіл).</stage> Тепер би й страву виймати з печі. <stage>(Кидається до печі).</stage> Зінько, давай повиймаємо страву. <stage>(Виймають і ставляють на припічок.)</stage> А мені сьогодні бог радість дав, та ще й яку: моя телиця-третяка отелилася! Чуєте, кумо? А мій уніс бичка в хату та й каже: оце ж подаруємо бика молодим! Кумо, чи діжа готова, щоб зараз перед поріг винести, як тільки молоді увійдуть у подвір'я? А кожух, кумо, де? Не забудьте вивернути вовною наверх, як зустрічатимете зятя!.. Де ж пляшка та чарка? Осьдечки! (Наслуха). Ой, либонь, вже йдуть? Вже, вже!.. <stage>(Підбіга до вікна).</stage> Швидше!З хати Ганна виносить діжу, рушником покриту.</p>
          </sp>
          <stage>За лаштунками чутно весільний спів і музика підграє.</stage>
          <sp who="#druzhky">
            <speaker>Дружки </speaker>
            <stage>(співають).</stage>
            <lg>
              <l>Котилося яблуко з Миргорода,</l>
              <l>Підкотилось під ворота,</l>
              <l>Відчиняйте ворота,</l>
              <l>Бо їде Хведоня молода.</l>
              <l>Ой ми були в церкві</l>
              <l>Та бачили диво:</l>
              <l>Два вінці на стільці,</l>
              <l>Третій на голівці.</l>
              <l>Вийди, матінко, вітайся,</l>
              <l>В свого дитяти питайся:</l>
              <l>Де ж твоє дитя бувало?</l>
              <l>Під царським вінцем стояло!</l>
            </lg>
          </sp>
          <sp who="#hanna">
            <speaker>Ганна </speaker>
            <stage>(вбіга).</stage>
            <p>Ідіть, кумо, частуйте зятя. Ну вже ж і пара: як квіточки, як ягідки! <stage>(Хотина пішла, Степан накида на неї кожуха. Степан і Самрось теж виходять.)</stage> Зінько! Бачила вже молодих? Ось глянь у вікно.</p>
          </sp>
          <sp who="#zinka">
            <speaker>Зінька.</speaker>
            <p>Поспію…</p>
          </sp>
          <sp who="#hanna">
            <speaker>Ганна.</speaker>
            <p>Ну що, була у знахарки?</p>
          </sp>
          <sp who="#zinka">
            <speaker>Зінька.</speaker>
            <p>Була! Помогла… Тепер ніби й не чую серця!.. Хай йому цур, тому серцеві!..</p>
          </sp>
          <sp who="#hanna">
            <speaker>Ганна.</speaker>
            <p>Коли нема нам щастя, радіймо хоч людським! Візьми ножа та покрай хліба на стіл. (Скочила на полицю). Осьдечки ніж, чи гострий же? Поточи об горня. <stage>(Побігла).</stage></p>
          </sp>
          <sp who="#zinka">
            <speaker>Зінька </speaker>
            <stage>(точить ножа).</stage>
            <p>Степан сказав: "Жінка, що чоловікові в ногах повза, ворог, котрий спотання перегризе тобі горлянку!" Неправда!.. Кому я ворог? Собі хіба перетнути горлянку? Ні. (Кидає ніж). Питиму до краю, до денця!.. Небагато вже зосталося!.. Перед ким я скорилася, жебрала, у ногах лазила? Перед катом своїм!.. Не скорялася, сьомий рік пила гірку, доп'ю її до денця!.. Мене нівечили, катували, я не корилася, а тепер!.. Ох, яка ж я гидка!.. Гидчіш ящірки!.. Де ж поділася моя погорда, де ж поділася моя міць?.. Все, все мене лишило!.. <stage>(Вхопила себе за голову).</stage></p>
          </sp>
          <sp who="#druzhky">
            <speaker>Дружки </speaker>
            <stage>(співають).</stage>
            <lg>
              <l>Пусти, свату, в хату,</l>
              <l>Тут нас небагато,</l>
              <l>Четверо, та п'ятеро,</l>
              <l>Та всіх дев'ятеро!</l>
            </lg>
          </sp>
          <sp who="#zinka">
            <speaker>Зінька.</speaker>
            <p>Зінько, Зінько!.. Радій чужим щастям!</p>
          </sp>
          <sp who="#druzhky">
            <speaker>Дружки </speaker>
            <stage>(співають).</stage>
            <lg>
              <l>А в нашого свата</l>
              <l>Солом'яна хата,</l>
              <l>Та боїться впустити,</l>
              <l>Щоб не розвалити.</l>
            </lg>
          </sp>
          <sp who="#zinka">
            <speaker>Зінька.</speaker>
            <p>Не Зінька вже я, ні! Я манія!..</p>
          </sp>
          <sp who="#druzhky">
            <speaker>Дружки </speaker>
            <stage>(співають).</stage>
            <lg>
              <l>Ой вінчалась Хведоня, вінчалась,</l>
              <l>У червоні чобітки взувалась:</l>
              <l>Червоні чобітки на нозі,</l>
              <l>Що купив Роман на торзі.</l>
            </lg>
          </sp>
          <sp who="#zinka">
            <speaker>Зінька.</speaker>
            <p>Підожди, серце!.. Замовкни, бідне, занімій, манісіньке!..</p>
          </sp>
          <sp who="#druzhky">
            <speaker>Дружки </speaker>
            <stage>(співають).</stage>
            <lg>
              <l>Хоч на торзі, не на торзі,</l>
              <l>На дорозі,</l>
              <l>Червонії чобітки</l>
              <l>На нозі!</l>
              <l>За ними все весілля і гості.</l>
            </lg>
          </sp>
          <stage>Попереду йде староста (Чикалка), веде за рушник молодих в хату.</stage>
          <sp who="#zinka">
            <speaker>Зінька.</speaker>
            <p>Цить, цить, серце!.. <stage>(До Романа).</stage> Поздоровляю тебе, братику! І тебе… сестро!</p>
          </sp>
          <sp who="#roman">
            <speaker>Роман.</speaker>
            <p>Спасибі!</p>
          </sp>
          <sp who="#khvedoska">
            <speaker>Хведоска.</speaker>
            <p>Вітайте серцем, а не устами.</p>
          </sp>
          <sp who="#samros">
            <speaker>Самрось </speaker>
            <stage>(цілується з Романом і Хведоскою).</stage>
            <p>Кажу — недзя! Брат, брат єдиноутробний!</p>
          </sp>
          <sp who="#chykalka">
            <speaker>Чикалка.</speaker>
            <p>Старосто, пане підстаросто!</p>
          </sp>
          <sp who="#pylyp">
            <speaker>Пилип.</speaker>
            <p>А ми раді слухати.</p>
          </sp>
          <sp who="#chykalka">
            <speaker>Чикалка.</speaker>
            <p>Благословіть молодих на посад саджати, хлібом-сіллю годувати!</p>
          </sp>
          <sp who="#pylyp">
            <speaker>Пилип.</speaker>
            <p>Бог благословить!</p>
          </sp>
          <sp who="#chykalka">
            <speaker>Чикалка.</speaker>
            <p>Раз, вдруге, і втретє!</p>
          </sp>
          <sp who="#pylyp">
            <speaker>Пилип.</speaker>
            <p>Бог благословить. Всі три рази бог благословить!</p>
          </sp>
          <stage>Чикалка заводить молодих за стіл. Збоку біля молодої становляться дружки, біля молодого — бояре.</stage>
          <stage>Староста бере пляшку і чарку, наливши, примовляє.</stage>
          <sp who="#druzhky">
            <speaker>Дружки </speaker>
            <stage>(тим часом співають).</stage>
            <lg>
              <l>Як ішов Роман на посад,</l>
              <l>Зустрічав його господь сам</l>
              <l>Із долею щасливою</l>
              <l>Та з доброю годиною.</l>
            </lg>
          </sp>
          <sp who="#chykalka">
            <speaker>Чикалка.</speaker>
            <p>Слухайте, дискать, сюди. Пошли ж, боже, нашим князеві і княгині щастя, долі і віку довгого. Дай, господи, щоб вони жили на радість і втіху усьому родові, всьому посполу і богові святому! <stage>(Приторкнув чарку до губ).</stage> Ну, що ж ще скажу? Дискать, горілка горькая!</p>
          </sp>
          <sp who="#samros">
            <speaker>Самрось </speaker>
            <stage>(хутко протискується до Чикалки).</stage>
            <p>Куме, це та настойка?</p>
          </sp>
          <sp who="#chykalka">
            <speaker>Чикалка.</speaker>
            <p>Вона! <stage>(До молодих).</stage> Не можна й до губ донести.</p>
          </sp>
          <sp who="#pylyp">
            <speaker>Пилип </speaker>
            <stage>(тихо молодим).</stage>
            <p>Поцілуйтеся.</p>
          </sp>
          <sp who="#samros">
            <speaker>Самрось.</speaker>
            <p>Швидш — цілуйтеся!</p>
          </sp>
          <stage>Роман і Хведоска цілуються.</stage>
          <stage>Зінька ледве не крикнула, але, хутко затуливши долонею рота, улина з хати. Чикалка випив і частує молодих, потім дружок, бояр, батька, матір, Пилипа. Кожний, взявши чарку в руки, кланяється молодим, потім старостам.</stage>
          <sp who="#druzhky">
            <speaker>Дружки </speaker>
            <stage>(тим часом співають).</stage>
            <lg>
              <l>Їли бояре, їли,</l>
              <l>Цілого вола з'їли:</l>
              <l>На столі ні крихотки,</l>
              <l>Під столом ні кісточки.</l>
              <l>Їли дружечки, їли,</l>
              <l>Півголубчика з'їли:</l>
              <l>На столі всі крихотки,</l>
              <l>Під столом всі кісточки.</l>
            </lg>
          </sp>
          <sp who="#khotyna">
            <speaker>Хотина </speaker>
            <stage>(усаджуючи гостей і рідню).</stage>
            <p>Контентуйтеся, милості просимо! Годуйтеся, чим бог послав, не гидьте! <stage>(Усаджуючи біля Романа Самрося).</stage> Де ж Зінька? Кумо Ганно, гукніть на неї!Ганна вийшла з хати.</p>
          </sp>
          <sp who="#druzhky">
            <speaker>Дружки </speaker>
            <stage>(співають).</stage>
            <lg>
              <l>Стиснулися стіни,</l>
              <l>Як бояре сіли;</l>
              <l>Ще гірше стиснуться,</l>
              <l>Як горілки нап'ються.</l>
            </lg>
          </sp>
          <stage>Чикалка частує Самрося.</stage>
          <sp who="#hanna">
            <speaker>Ганна </speaker>
            <stage>(вбігаючи).</stage>
            <p>Ой горе, ой лишенько!</p>
          </sp>
          <sp who="#druzhky #khotyna #samros #pylyp #chykalka #khvedoska #roman">
            <speaker>Всі.</speaker>
            <p>Що, що таке?</p>
          </sp>
          <sp who="#hanna">
            <speaker>Ганна.</speaker>
            <p>Зінька в коморі повісилася!</p>
          </sp>
          <stage>Всі заніміли, у Самрося падає чарка з рук.</stage>
          <stage>Завіса</stage>
        </div>
      </div>
    </body>
  </text>
</TEI>
