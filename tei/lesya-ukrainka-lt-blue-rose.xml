<TEI xml:lang="ukr" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title type="main"> Блакитна троянда </title>
    <author> Леся Українка </author>
   </titleStmt>
   <sourceDesc>
    <bibl type="digitalSource">
     <idno type="URL"> https://www.l-ukrainka.name/uk/Dramas/LtBlueRose.html </idno>
    </bibl>
   </sourceDesc>
  </fileDesc>
  <profileDesc>
   <particDesc>
    <listPerson>
     <person xml:id="Ljubov">
      <persName> Любов </persName>
     </person>
     <person xml:id="Dіvchinka">
      <persName> Дівчинка </persName>
     </person>
     <person xml:id="Nadezhda Petrіvna">
      <persName> Надежда Петрівна </persName>
     </person>
     <person xml:id="1-sha pannochka">
      <persName> 1-ша панночка </persName>
     </person>
     <person xml:id="Ostrozhin">
      <persName> Острожин </persName>
     </person>
     <person xml:id="Gruїcheva">
      <persName> Груїчева </persName>
     </person>
     <person xml:id="Sanja">
      <persName> Саня </persName>
     </person>
     <person xml:id="Krits'kij">
      <persName> Крицький </persName>
     </person>
     <person xml:id="2-ga pannochka">
      <persName> 2-га панночка </persName>
     </person>
     <person xml:id="Orest">
      <persName> Орест </persName>
     </person>
     <person xml:id="2-ga panna">
      <persName> 2-га панна </persName>
     </person>
     <person xml:id="1-sha panna">
      <persName> 1-ша панна </persName>
     </person>
     <person xml:id="Olіmpіada Іvanіvna">
      <persName> Олімпіада Іванівна </persName>
     </person>
     <person xml:id="Lіkar">
      <persName> Лікар </persName>
     </person>
     <person xml:id="Milevs'kij">
      <persName> Милевський </persName>
     </person>
     <person xml:id="l-sha panna">
      <persName> l-ша панна </persName>
     </person>
     <person xml:id="Hlopchik">
      <persName> Хлопчик </persName>
     </person>
     <person xml:id="Mati">
      <persName> Мати </persName>
     </person>
     <person xml:id="Psihіatr">
      <persName> Психіатр </persName>
     </person>
    </listPerson>
   </particDesc>
  </profileDesc>
 </teiHeader>
 <text>
  <body>
   <div type="act">
    <head>Дія перша</head>
    <stage> Хата Гощинської, салон. Убраний не убого, але й не дуже розкішно, тільки фантастично,
     без великої симетрії; двері й вікна з драпіровками. Піаніно, мольберт, картини, бюсти і
     статуетки, консолі, квітки, вазони і букети; багато книжок і чимало дрібниць. Свічадо теж
     задрапіроване і прикрашене плющем; вишиваних клаптиків і серветочок зовсім нема. Загальний тон
     убрання хати темно-червоний. Окрім картин, на стіні висить зброя, пістолі, ножі і т. ін.
     Посередині скляні двері на ганок, вихід в сад, ними входять знадвору в хату; по ліву руку від
     них при стіні велика скляна шафа з книжками, здебільшого товстими, в палітурках; по праву –
     етажерка, теж з книжками, здебільшого в гарних оправах. На лівій стіні двері в столову, на
     правій теж двері – зимовий вихід. На авансцені, праворуч, – круглий столик перед канапкою, на
     ньому великий букет і журнали та газети. Крісла біля нього; віддалік серед сцени
     крісло-колиска, ліворуч, теж на авансцені, менший столик, на ньому альбом з фотографіями.
     Піаніно трохи в глибині, не при самій стіні; на ньому зверху лежить багато нот в неладі, воно
     одкрите, і зшиток нот покинутий після грання; біля нього консоль з тропічною рослиною.
     Праворуч, в глибині, камін, заслонений мальованим екраном; на каміні оригінальні кухлі і
     чималий старосвітський дзигар. </stage>
    <div type="scene">
     <head> Вихід 1 </head>
     <stage> Олімпіада Іванівна і пані Груїчева сидять поза більшим столом. Олімпіада Іванівна щось
      плете, а Груїчева розкладає пасьянс. </stage>
     <sp who="Olіmpіada Іvanіvna">
      <speaker> Олімпіада Іванівна </speaker>
      <stage> (насуплена, невдоволена, поглядає на дзигар, сердито здвигає плечима) </stage>
      <p> Сьома година! Так і єсть! Ет, бог зна що! </p>
     </sp>
     <sp who="Gruїcheva">
      <speaker> Груїчева </speaker>
      <p> От журитесь ви, Олімпіадо Іванівно, а я вже привикла до тих гулянок. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Та ви думаєте, чого я турбуюсь? Того, що, борони боже, потопляться? Ні, з таким гребцем,
       як ваш Орест, сього не страшно, а тільки чи Любочці ж при її здоров’ї… </p>
     </sp>
     <sp who="Gruїcheva">
      <speaker> Груїчева </speaker>
      <p> А що, хіба вона слаба? </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Та ні, богу дякувати; та все-таки лікарі лякають, – бережіть її, кажуть. Чи я ж би її не
       берегла? Та коли ж як насупить брови, нестотно, як покійна мати її, та скаже: «Не мучте ви
       мене!» – то у мене й руки опустяться, ну, що їй скажеш? </p>
     </sp>
     <sp who="Gruїcheva">
      <speaker> Груїчева </speaker>
      <p> Та вже звісно, ви її змалку балуєте. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> А що ж з нею робить? Правду кажучи, тільки й її, що погуляє бідна дитина; може, так де й
       щастя своє знайде, а то що ж сидіти, як замурованій… Товариство тільки у неї таке, не
       подобається мені. Отой підтоптаний Милевський (крутить головою), чистий цуцик. А отого, як
       вона називає, товариша її, знаєте, Крицького, то я просто боюсь: ще яку халепу наведе! І що
       то тепер повелось: товариш, товаришка! По-моєму, жінка жінкою, а мужчина мужчиною; яке там
       товаришування! Ну, я не кажу, приміром, друзі дитячих літ, от як ваш Орест… </p>
     </sp>
     <sp who="Gruїcheva">
      <speaker> Груїчева </speaker>
      <stage> (холодно) </stage>
      <p> Та що ж Орест? </p>
      <stage> (Складає карти) </stage>
      <p> Це якийсь зачарований пасьянс, ніяк не виходить! </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <stage> (поглядає на неї скоса, стискає губи і поводить головою; потім дивиться на дзигар) </stage>
      <p> Ні, далебі, вони міри не знають, це ж просто… </p>
      <stage> (Робить широкий жест рукою.) </stage>
     </sp>
     <stage> В одчиненому вікні, ліворуч від середніх дверей, з’являється Любов; вона лукаво поклала
      палець на уста, а другою рукою комусь, щоб мовчав, їй за букетом не видно пані Груїчеву. </stage>
     <sp who="Ljubov">
      <speaker> Любов </speaker>
      <p> Тіточко! де ваш ареопаг? Перед ким ораторствуєте? </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Що? Ах, Любочка! Нарешті! Ну, як же можна?! </p>
     </sp>
     <sp who="Ljubov">
      <speaker> Любов </speaker>
      <p> Ні, ні, ні, не слухаю! </p>
      <stage> (Махає руками, сміється і відступає од вікна.) </stage>
     </sp>
     <stage> За сценою чутно її голос: «Панове, ходімо в хату!..» </stage>
    </div>
    <div type="scene">
     <head> Вихід 2 </head>
     <stage> Входять в середні двері Любов, Орест, Милевський, Саня, Острожин. </stage>
     <sp who="Ljubov">
      <speaker> Любов </speaker>
      <stage> (обійма тітку) </stage>
      <p> Здорові, тіточко, де ж ваш ареопаг? </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <stage> (цілує її, але все хмуриться) </stage>
      <p> Ет, страмилась би! </p>
     </sp>
     <stage> Товариство вітається тим часом з пані Груїчевою. </stage>
     <sp who="Gruїcheva">
      <speaker> Груїчева </speaker>
      <stage> (до Ореста, що вітається з нею) </stage>
      <p> Чого се ви так довго барились? Олімпіада Іванівна тут уже боялась. </p>
     </sp>
     <sp who="Orest">
      <speaker> Орест </speaker>
      <p> Та чого ж боятись? Се не первина! </p>
     </sp>
     <sp who="Ljubov">
      <speaker> Любов </speaker>
      <stage> (до пані Груїчевої, поки товариство вітається з Олімпіадою Іванівною) </stage>
      <p> А, се ви, дорога Маріє Захарівно, справляєте роль грізного судьбища! </p>
      <stage> (Вітається з нею.) </stage>
     </sp>
     <sp who="Gruїcheva">
      <speaker> Груїчева </speaker>
      <p> Ні, я нікого не суджу, а, певно, якби судила, то не так лагідно, як ваша тіточка. </p>
     </sp>
     <sp who="Ljubov">
      <speaker> Любов </speaker>
      <stage> (до Олімпіади Іванівни) </stage>
      <p> Се так якось вийшло, ми сіли на мілизну, поздоров боже оцих панів. </p>
      <stage> (Показує на Милевського і Острожина.) </stage>
     </sp>
     <sp who="Milevs'kij">
      <speaker> Милевський </speaker>
      <p> Мене? </p>
     </sp>
     <sp who="Ostrozhin">
      <speaker> Острожин </speaker>
      <p> А я ж тут причому? </p>
     </sp>
     <sp who="Sanja">
      <speaker> Саня </speaker>
      <stage> (до Острожина) </stage>
      <p> Іменно – «причому»? </p>
     </sp>
     <sp who="Ljubov">
      <speaker> Любов </speaker>
      <stage> (кидається в крісло-колиску й приймав втомлену позу) </stage>
      <p> Ух, скільки ми гребли! Нам з Орестом належить нагорода за рятунок погибаючих на водах!
       Правда, Оресте? </p>
     </sp>
     <sp who="Orest">
      <speaker> Орест </speaker>
      <p> Моя мама і Олімпіада Іванівна, здається, зовсім іншої думки. </p>
     </sp>
     <sp who="Gruїcheva">
      <speaker> Груїчева </speaker>
      <p> Про нашу думку не дуже-то хтось дбає. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Авжеж, хтось би пам’ятав про стару тітку! </p>
     </sp>
     <sp who="Ostrozhin">
      <speaker> Острожин </speaker>
      <stage> (тим часом підходить до стола, переглядає газети і журнали, далі ходить по хаті,
       роздивляється на картини і зброю) </stage>
      <p> У вас оригінальна хата! В ній є щось… moderne!.. </p>
     </sp>
     <sp who="Milevs'kij">
      <speaker> Милевський </speaker>
      <p> Страх люблю сей вираз: у ньому все поміщається… </p>
     </sp>
     <sp who="Ljubov">
      <speaker> Любов </speaker>
      <p> Тіточко, дайте нам краще матеріальної страви замість духовної, бо коли всі так голодні, як
       я… Ах! </p>
      <stage> (Закида руки за голову.) </stage>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <stage> (дивиться на неї і хитає головою) </stage>
      <p> От балувана! </p>
     </sp>
     <sp who="Ljubov">
      <speaker> Любов </speaker>
      <p> Хто ж винен, тіточко? </p>
     </sp>
     <stage> Олімпіада Іванівна махає рукою і подається до дверей праворуч. </stage>
     <sp who="Gruїcheva">
      <speaker> Груїчева </speaker>
      <p> Пождіть, Олімпіадо Іванівно… бувайте здорові, я вже йду. А ти, Оресте? </p>
     </sp>
     <sp who="Orest">
      <speaker> Орест </speaker>
      <stage> (нерішуче) </stage>
      <p> Та я… </p>
     </sp>
     <sp who="Ljubov">
      <speaker> Любов </speaker>
      <p> Ні, Оресте, ви зостаньтесь! Ви ж нічого не маєте проти, Маріє Захарівно? </p>
     </sp>
     <sp who="Gruїcheva">
      <speaker> Груїчева </speaker>
      <p> Се його діло, я тільки думала, що вже пізно, там обід… </p>
     </sp>
     <sp who="Ljubov">
      <speaker> Любов </speaker>
      <p> У нас пообідає. Згода? </p>
     </sp>
     <sp who="Orest">
      <speaker> Орест </speaker>
      <p> Спасибі. Так я зостанусь, мамо. Я хутко прийду. А втім, як запізнюсь, то ти не жди. </p>
     </sp>
     <sp who="Gruїcheva">
      <speaker> Груїчева </speaker>
      <p> Як уважаєш. Бувайте здорові. </p>
      <stage> (Вклоняється всім взагалі, а Любі подає руку; з Олімпіадою Іванівною цілується і
       виходить в середні двері.) </stage>
     </sp>
     <stage> Олімпіада Іванівна виходить праворуч. </stage>
    </div>
    <div type="scene">
     <head> Вихід 3 </head>
     <stage> Ті ж без Олімпіади Іванівни і пані Груїчевої. </stage>
     <sp who="Milevs'kij">
      <speaker> Милевський </speaker>
      <stage> (спиняється перед завішеним мольбертом) </stage>
      <p> Любов Олександрівно, можна подивитись на ваш малюнок? </p>
     </sp>
     <sp who="Ostrozhin">
      <speaker> Острожин </speaker>
      <stage> (здалека поглядаючи на картину) </stage>
      <p> А ви малюєте? Може, нової якої школи тримаєтесь? </p>
     </sp>
     <sp who="Ljubov">
      <speaker> Любов </speaker>
      <p> Куди там «школи»! Я малюю якраз настільки, щоб повіситись. </p>
     </sp>
     <sp who="Orest">
      <speaker> Орест </speaker>
      <p> Як се? </p>
     </sp>
     <sp who="Ljubov">
      <speaker> Любов </speaker>
      <p> А так, пам’ятаєте, в одному романі Золя маляр вішається з розпачу, бо не може барвами
       змалювати свій ідеал. Отож, я знаю, що треба малювати, та не знаю як, хисту бракує! </p>
     </sp>
     <sp who="Orest">
      <speaker> Орест </speaker>
      <p> Що ж, навчитесь іще. Ви ж не так давно почали. </p>
     </sp>
     <sp who="Ljubov">
      <speaker> Любов </speaker>
      <stage> (махає рукою) </stage>
      <p> Шкода, на се треба витривалості – не моєї. </p>
     </sp>
     <sp who="Milevs'kij">
      <speaker> Милевський </speaker>
      <stage> (дивлячись на картину) </stage>
      <p> Чого ж ви так? Се дуже мило… </p>
     </sp>
     <sp who="Ljubov">
      <speaker> Любов </speaker>
      <p> Іменно! </p>
      <stage> (Підходить до піаніно і бере скільки акордів, не сідаючи.) </stage>
     </sp>
     <sp who="Ostrozhin">
      <speaker> Острожин </speaker>
      <p> Заграйте що-небудь, як ваша ласка. Ви, певно, граєте новітніх композиторів? </p>
     </sp>
     <sp who="Ljubov">
      <speaker> Любов </speaker>
      <p> Просіть краще Саню: вона ж піаністка, а я вже напевне піаністкою не буду, знаю музику
       настільки, щоб се розуміти… </p>
     </sp>
     <sp who="Orest">
      <speaker> Орест </speaker>
      <p> Ну, що се у вас такий песимізм сьогодні? </p>
     </sp>
     <sp who="Ljubov">
      <speaker> Любов </speaker>
      <p> Зовсім ні, а просто самосвідомість; краще ж завжди дивитися правді в вічі. </p>
     </sp>
     <sp who="Milevs'kij">
      <speaker> Милевський </speaker>
      <p> «Тьмы низких истин нам дороже нас возвышающий обман!» </p>
     </sp>
     <sp who="Ljubov">
      <speaker> Любов </speaker>
      <p> Ну, се вже пора покинути. Обман завжди обманом і буде. </p>
     </sp>
     <sp who="Ostrozhin">
      <speaker> Острожин </speaker>
      <stage> (сів, роздивляється альбом) </stage>
      <p> Любов Олександрівно, що се за пані в такому чудному убранні? Красива, тільки… якби се було
       не в вашому альбомі, то сказав би, що се якась зірка з demi-monde. Се, певно, актриса в ролі
       божевільної? </p>
     </sp>
     <sp who="Ljubov">
      <speaker> Любов </speaker>
      <stage> (підходить ближче, глянула в альбом, опустила очі) </stage>
      <p> Се моя мама, вона була тоді слаба, портрет знятий в шпиталі. </p>
     </sp>
     <sp who="Ostrozhin">
      <speaker> Острожин </speaker>
      <stage> (збентежено) </stage>
      <p> Ах!.. </p>
      <stage> (Згодом підходить до стола й почина ворушити газети.) </stage>
     </sp>
     <sp who="Milevs'kij">
      <speaker> Милевський </speaker>
      <stage> (впівголоса) </stage>
      <p> Ото вже! </p>
     </sp>
     <stage> Орест мовчить, насупився. Саня теж мовчить, перегортає якусь книжку. </stage>
     <sp who="Ljubov">
      <speaker> Любов </speaker>
      <stage> (нервовим голосом) </stage>
      <p> Чого ви, панове, так збентежились? Ні, справді, чому про душевну слабість не можна
       говорити без того, щоб не вийшло ніяково? Так, наче се щось ганебне! (Змінила тон, лагідно,
       сумно.) Ні, се не ганебно, се тільки дуже, дуже сумно для родини… От як мій бідний татко.
       Коли б ви бачили його в ті дні, як він приходив від мами з шпиталю… (Зовсім тихо.) Я думаю –
       се його вбило… (Знов голосно.) О, той, кому загрожує ся страшна хвороба, не повинен би
       дружитись, се просто злочин! </p>
     </sp>
     <sp who="Orest">
      <speaker> Орест </speaker>
      <p> Ну, хіба ж хто може се передчувати? </p>
     </sp>
     <sp who="Ljubov">
      <speaker> Любов </speaker>
      <p> Чому ж ні? А, приміром, діти таких слабих? Не тільки можуть, а навіть повинні думати про
       се… </p>
     </sp>
     <sp who="Orest">
      <speaker> Орест </speaker>
      <stage> (палко) </stage>
      <p> Боже мій! Хіба ж се так фатально, що мусить одбиватись на дітях? Може бути так, а може й
       зовсім інакше. </p>
     </sp>
     <sp who="Ljubov">
      <speaker> Любов </speaker>
      <p> Тут досить одної можливості… Мій бідний татко, з якою тривогою він дивився на мене… (До
       Острожина.) Скажіть, правда ж я похожа на мамин портрет? </p>
     </sp>
     <sp who="Ostrozhin">
      <speaker> Острожин </speaker>
      <p> Так, здається. (Дивиться на неї.) Справді, фамільна подібність… </p>
     </sp>
     <sp who="Orest">
      <speaker> Орест </speaker>
      <p> Ні, ні. (Поспішно.) Де ж там! нічого спільного! Ви – вилитий батько! </p>
     </sp>
     <sp who="Ljubov">
      <speaker> Любов </speaker>
      <p> Оресте! Я ж бачу себе в свічадо!.. Та все одно. Се добре, що я все це знаю, бо я знатиму,
       як направити своє життя. </p>
     </sp>
     <sp who="Ostrozhin">
      <speaker> Острожин </speaker>
      <p> Се надто педантично для femme moderne… </p>
     </sp>
     <sp who="Ljubov">
      <speaker> Любов </speaker>
      <stage> (здержано, але суворо) </stage>
      <p> M-r Острожин, се розмова серйозна, хоча теж moderne, коли хочете. (До інших, напружено
       всміхнувшись.) Справді, панове, розмова наша виходить à la Ібсен. Що ж робити? Наше бідне
       покоління стільки вже ганьби прийняло за необачність, егоїзм, що нарешті задумало поправити
       свою репутацію і поставило ребром питання про спадковість. Се, панове, варто давньої
       християнської філософської моралі. Закон причинності, спадковість, виродження – от наші нові
       боги… </p>
     </sp>
     <sp who="Orest">
      <speaker> Орест </speaker>
      <p> Веселий Олімп, нема що казать! </p>
     </sp>
     <sp who="Ljubov">
      <speaker> Любов </speaker>
      <stage> (не вважаючи на слова Ореста) </stage>
      <p> Спадок – се фатум, се мойра, се бог, що мститься до чотирнадцятого коліна. На кого ж він
       наложить важку руку, той мусить пам’ятати, що за одну хвилину його солодкої втіхи ціле
       безневинне покоління заплатить страшною ціною. Се, панове, така відповідальність… </p>
     </sp>
     <sp who="Orest">
      <speaker> Орест </speaker>
      <p> Між вашими богами є закон причинності, а він виключає всяку думку про повинність і
       відповідальність! </p>
     </sp>
     <sp who="Milevs'kij">
      <speaker> Милевський </speaker>
      <p> Qu’ importe des vagues humanites, pourvu que le geste soit beau! Що нам до невідомих
       поколіннів, аби скрасить своє життя! </p>
     </sp>
     <sp who="Ostrozhin">
      <speaker> Острожин </speaker>
      <p> Ми мусимо дбати тільки про своє власне «я» і прислухатись до його емоцій. </p>
     </sp>
     <sp who="Sanja">
      <speaker> Саня </speaker>
      <p> Що там думати про тих, кого нема на світі? «Ще нема ніде нічого», як каже моя служниця…
      </p>
     </sp>
     <sp who="Milevs'kij">
      <speaker> Милевський </speaker>
      <p> Як мило ви се сказали! </p>
     </sp>
     <sp who="Sanja">
      <speaker> Саня </speaker>
      <p> Та й, нарешті, за віщо я маю каратись за других? Відцуратись радощів життя з-за других –
       се тяжка кара. Пам’ятати про різні спадки варто хіба задля себе, щоб своє здоров’я берегти,
       жити гігієнічно… </p>
     </sp>
     <sp who="Ljubov">
      <speaker> Любов </speaker>
      <stage> (перебиває, наслідуючи Санин тон) </stage>
      <p> І отруїти вкінець вже й так отруєне життя. Ні, Саню, ради сього не варт. «Ніж доходить на
       лютім, повільнім вогні, краще блиснути враз і згоріти!» </p>
     </sp>
     <stage> Орест дивиться на неї з докором і хитає головою. </stage>
     <sp who="Ljubov">
      <speaker> Любов </speaker>
      <stage> (раптом сміється) </stage>
      <p> Ну от, який ви смішний, Оресте, дивитесь на мене, як тьотя Ліпа!.. Оце, панове, мені
       згадавсь один анекдот, ні – не то що анекдот, у татка був один знайомий, старий мізантроп. У
       нього було одно прислів’я; я й тепер пам’ятаю той вовкуватий тон, яким він говорив: «Всякий
       має право повіситись!» (Сміється.) Се дотепно, правда? Аби тільки нікого на шибеницю з собою
       не тяг, а сам, як знаєш. </p>
     </sp>
     <sp who="Milevs'kij">
      <speaker> Милевський </speaker>
      <p> Ну, по-моєму, і на шибеницю веселіше лізти в компанії! </p>
     </sp>
     <sp who="Orest">
      <speaker> Орест </speaker>
      <p> А по-моєму, говорить про таке слабодушно! </p>
     </sp>
    </div>
    <div type="scene">
     <head> Вихід 4 </head>
     <stage> Ті ж і Олімпіада Іванівна. </stage>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Панове, може, ваша ласка закусити! Любочко, проси! Воно-то був і обід, та вже тепер, що
       бог послав. Хто пізно ходить, той сам собі шкодить. </p>
     </sp>
     <sp who="Ljubov">
      <speaker> Любов </speaker>
      <p> Прошу, панове! </p>
     </sp>
     <sp who="Ostrozhin">
      <speaker> Острожин </speaker>
      <stage> (подає їй руку) </stage>
      <p> Я мушу йти… </p>
     </sp>
     <sp who="Ljubov">
      <speaker> Любов </speaker>
      <p> Куди ж ви? </p>
     </sp>
     <sp who="Ostrozhin">
      <speaker> Острожин </speaker>
      <p> А треба, знаєте, ще скінчити фейлетон; гулянки гулянками, а велике колесо цивілізації
       потребує своєї жертви… Ах, от, Оресте Михайловичу, щоб не забути! Наша редакція дуже
       інтересується мати вас своїм постійним співробітником. Шкода, що тепер уже не час, а то б ми
       умовились, мені доручено… </p>
     </sp>
     <sp who="Orest">
      <speaker> Орест </speaker>
      <p> Ні, знаєте, я ні в які сталі умови не думаю вступати, не вмію ходити в ярмі, хоч би й в
       літературному; до того ж, поки що, слава богу, мене ніщо не примушує до самозапряжки. </p>
     </sp>
     <sp who="Ostrozhin">
      <speaker> Острожин </speaker>
      <p> Як уважаєте, тільки се не сучасно для такої сили, як ви. </p>
      <stage> (Виходить, вклонившись всім.) </stage>
     </sp>
     <stage> Любов іде з тіткою в столову. </stage>
    </div>
    <div type="scene">
     <head> Вихід 5 </head>
     <stage> Ті ж без Острожина. </stage>
     <sp who="Milevs'kij">
      <speaker> Милевський </speaker>
      <stage> (ідучи до Ореста) </stage>
      <p> Чого ви такий понурий? </p>
     </sp>
     <sp who="Orest">
      <speaker> Орест </speaker>
      <p> Та досадно, ся розмова… Чорт приніс язикатого Острожина, – ідіот! </p>
     </sp>
     <stage> Ідуть і собі праворуч. Чути дзвінок і голос Олімпіади Іванівни з столової: «Ні, ні, не
      турбуйтесь, я сама одчиню!» </stage>
    </div>
    <div type="scene">
     <head> Вихід 6 </head>
     <sp who="Olіmpіada Іvanіvna">
      <speaker> Олімпіада Іванівна </speaker>
      <stage> (іде через хату й вихиляється в вікно, стараючись побачить, хто дзвонить знадвору) </stage>
      <p> Здається, Крицький, от іще мана! </p>
      <stage> (Відступає од вікна і йде одчинити двері; потім вертається, за нею Крицький.) </stage>
     </sp>
    </div>
    <div type="scene">
     <head> Вихід 7 </head>
     <stage> Олімпіада Іванівна і Крицький. </stage>
     <sp who="Krits'kij">
      <speaker> Крицький </speaker>
      <p> То викличте мені, з ласки вашої, Любов Олександрівну на хвилинку, я довго не затримаю.
      </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Та, може б, ви пождали або потім зайшли б, вона обідає з гостями. </p>
     </sp>
     <sp who="Krits'kij">
      <speaker> Крицький </speaker>
      <p> Ні, я не можу ждати, ніколи, я хотів би тепер бачити Любов Олександрівну: у мене до неї
       діло… </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <stage> (нерадо) </stage>
      <p> Ну, добре, я їй скажу. </p>
     </sp>
    </div>
    <div type="scene">
     <head> Вихід 8 </head>
     <stage> Ті ж і Любов (стрівається з тіткою в дверях). </stage>
     <sp who="Ljubov">
      <speaker> Любов </speaker>
      <p> Здорові, Андрію Борисовичу! Що се ви, тіточко, торгуєтесь з ним? </p>
     </sp> Який ви антисоціальний елемент. <sp who="Olіmpіada Іvanіvna">
      <speaker> Олімпіада Іванівна </speaker>
      <stage> (тихо до Люби) </stage>
      <p> І що там за діла? </p>
      <stage> (Виходить.) </stage>
     </sp> А ти б тих різних соціалів не згадувала хоч при одчинених вікнах. Самохіть у халепу
     лізеш. </div>
    <div type="scene">
     <head> Вихід 9 </head>
     <stage> Ті ж без Олімпіади Іванівни. </stage>
     <sp who="Krits'kij">
      <speaker> Крицький </speaker>
      <p> Не любить мене ваша тітка! </p>
     </sp>
     <sp who="Ljubov">
      <speaker> Любов </speaker>
      <p> Е, вона у мене строга… на словах! Ну, чим маю служити? </p>
     </sp>
     <sp who="Krits'kij">
      <speaker> Крицький </speaker>
      <p> Як офіціально! Бачте, Любов Олександрівно, тут така справа, що треба врядити вечірку чи
       лотерею, тільки якнайскоріше. Наші тільки на вас надіються! </p>
     </sp>
     <sp who="Ljubov">
      <speaker> Любов </speaker>
      <p> Ох, які ви швидкі! Так-то вам легко вечірку справити! </p>
     </sp>
     <sp who="Krits'kij">
      <speaker> Крицький </speaker>
      <p> Ну, лотерею! </p>
     </sp>
     <sp who="Ljubov">
      <speaker> Любов </speaker>
      <p> Се пропаще діло! Вже скільки разів так було, що ми самі свої білети купували! </p>
     </sp>
     <sp who="Krits'kij">
      <speaker> Крицький </speaker>
      <p> Однак треба якось врадити! </p>
     </sp>
     <sp who="Ljubov">
      <speaker> Любов </speaker>
      <p> А хіба конче треба? </p>
     </sp>
     <sp who="Krits'kij">
      <speaker> Крицький </speaker>
      <p> Ви самі знаєте. Та що се у вас такий тон сьогодні? </p>
     </sp>
     <sp who="Ljubov">
      <speaker> Любов </speaker>
      <p> Та так, я думаю, що… Хто його знає, чи варт товар роботи? </p>
     </sp>
     <sp who="Krits'kij">
      <speaker> Крицький </speaker>
      <p> Себто як? </p>
     </sp>
     <sp who="Ljubov">
      <speaker> Любов </speaker>
      <p> А так. З тими вечірками клопоту не оберешся і перше, і ще більше потім, а користі
       здебільшого так мало. Вже я про те не кажу, нудота сливе завжди на них! </p>
     </sp>
     <sp who="Krits'kij">
      <speaker> Крицький </speaker>
      <p> Ех, Любов Олександрівно, мені здається, що тут не в тім сила, а просто ви охолонули, і
       причина сьому теж проста, хоч і неприємна… </p>
     </sp>
     <sp who="Ljubov">
      <speaker> Любов </speaker>
      <p> А власне? </p>
     </sp>
     <sp who="Krits'kij">
      <speaker> Крицький </speaker>
      <p> А власне, те ж саме, що і в вашої тіточки! </p>
     </sp>
     <sp who="Ljubov">
      <speaker> Любов </speaker>
      <stage> (сміється) </stage>
      <p> От уже попали, вибачайте, пальцем в небо! На доказ того, що ви помиляєтесь, я вам скажу,
       що «приложу все старания» і навіть сама в себе зайві білети куплю. Ну, що? Вдовольнились?
      </p>
     </sp>
     <sp who="Krits'kij">
      <speaker> Крицький </speaker>
      <p> Не зовсім! </p>
     </sp>
     <sp who="Ljubov">
      <speaker> Любов </speaker>
      <p> А чого ж вам треба? </p>
     </sp>
     <sp who="Krits'kij">
      <speaker> Крицький </speaker>
      <p> У вас не такий тон був перше, Любов Олександрівно! </p>
      <p> Пам’ятаєте, як ви були душею гуртка нашого? </p>
     </sp> пам’ятаєте, як ми на Маркса гроші збирали? <sp who="Ljubov">
      <speaker> Любов </speaker>
      <p> Забуваєте, що мені тоді було вісімнадцять літ, а тепер вже, слава богу, чверть століття!
      </p>
     </sp>
     <sp who="Krits'kij">
      <speaker> Крицький </speaker>
      <p> Що ж з того? Звісно, коли інтереси міняються, як дамські моди… </p>
     </sp>
     <sp who="Ljubov">
      <speaker> Любов </speaker>
      <p> Я бачу, ви вже зараз лаятись почнете. Але ж краще роз’яснить справу спокійно й щиро, як і
       слід дорослим людям. Невже вам ніколи не спадало на думку, що всі оці наші заходи, метушіння,
       все це робиться, аби тільки не сидіти склавши руки. Так це все дрібно, мікроскопічно! </p>
     </sp>
     <sp who="Krits'kij">
      <speaker> Крицький </speaker>
      <p> А вам хочеться світ здивувати чимсь грандіозним? Рідний край врятувати, як Жанна д’Арк?
      </p>
     </sp>
     <sp who="Ljubov">
      <speaker> Любов </speaker>
      <stage> (трохи роздражнена) </stage>
      <p> Знаю я дуже добре, що я не Жанна д’Арк! Готова навіть згодитись, що для героїнь тепер
       місця нема, хоч се ще хто його зна. Готова згодитись, що краще робити те, що ми робимо, ніж
       зовсім нічого. Але згодьтесь і ви, що горіти і пломеніти від сього просто смішно! От ви
       тільки що корили мене Жанною д’Арк, а самі хочете… </p>
     </sp> щоб я вважала себе Шарлотою Корде або принаймні Луїзою Мішель. <stage> Олімпіада Іванівна
      заглядає в двері; Крицький се зауважив. </stage>
     <sp who="Krits'kij">
      <speaker> Крицький </speaker>
      <stage> (зітхає) </stage>
      <p> Ох, Любов Олександрівно, Любов Олександрівно… Ну, однак я вас затримую. Який же практичний
       результат мого непрошеного візиту до вас? Може, краще мені повернути голоблі куди в інший
       бік? </p>
     </sp>
     <sp who="Ljubov">
      <speaker> Любов </speaker>
      <p> Ну, ну, се вже почались «жалкие слова». Я ж сказала, що хазяйська частина справи вся на
       мені. І взагалі, чим можу, готова служити. </p>
      <stage> (Показує на своє горло і піаніно.) </stage>
     </sp>
     <sp who="Krits'kij">
      <speaker> Крицький </speaker>
      <stage> (стискає їй руку) </stage>
      <p> Спасибі! Ех, яка ви, справді! До побачення! </p>
     </sp>
     <sp who="Ljubov">
      <speaker> Любов </speaker>
      <p> Бувайте здорові, Робесп’єр! </p>
     </sp>
     <stage> Крицький, здвигнувши плечима, виходить в середні двері. Люба іде в столову. </stage>
     (Любов іде в столову, наспівуючи "Марсельєзу": "Allons, enfants de la patrie…") </div>
    <div type="scene">
     <head> Вихід 10 </head>
     <stage> Якийсь час сцена порожня, далі чутно, як хтось шкрябає в середні двері, потім помалу
      відхиляє їх. З дверей виставляється голова хлопчика в пошарпаній, занадто великій шапці;
      хлопчик оглядає хату, далі переступає поріг; видко, що він держить когось іншого за руку і
      втримує, щоб не виходив за ним. </stage>
     <sp who="Hlopchik">
      <speaker> Хлопчик </speaker>
      <stage> (обідраний, за спиною у нього гармонія) </stage>
      <p> Тсс… не лізь за мною, стій там, Люби, здається, нема. (Кличе, голосно шепчучи.) Любо,
       Любо! </p>
     </sp>
     <stage> Дівчинка, менша від хлопчика, теж обшарпана, але в досить строкатому уборі, вскочила
      раптом і проїхала по підлозі, мов по льоду. </stage>
    </div>
    <div type="scene">
     <head> Вихід 11 </head>
     <stage> Ті ж і Олімпіада Іванівна. </stage>
     <sp who="Olіmpіada Іvanіvna">
      <speaker> Олімпіада Іванівна </speaker>
      <stage> (входить) </stage>
      <p> Що се тут таке? (Побачивши дітей.) Ну, скажіть на милість бога, ви сюди як влізли? </p>
     </sp>
     <sp who="Hlopchik">
      <speaker> Хлопчик </speaker>
      <p> Там не зачинено… </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Ох, уже мені сі літні виходи! А ви ж чого сунетесь сюди, що ж, що не зачинено, то вам уже
       й треба? </p>
     </sp>
     <stage> Дівчинка сховалась за хлопчика і дивиться на Олімпіаду Іванівну з розкритим ротом. </stage>
     <sp who="Hlopchik">
      <speaker> Хлопчик </speaker>
      <stage> (відступає до дверей, але досить бадьоро) </stage>
      <p> Нам Люба казала прийти; вона нам білі гроші дала і ще, казала, дасть. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Що се за Люба? Яка вона тобі Люба? А панночка, не знаєш? Гетьте, гетьте! (До дівчинки.)
       Ну, ти, роззяво, чого задивилась? Гайда! </p>
     </sp>
     <sp who="Dіvchinka">
      <speaker> Дівчинка </speaker>
      <stage> (тикаючи на гармонію) </stage>
      <p> Музика! Музика! </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Не треба, не треба вашої музики, тільки сього бракує! Ну, гетьте, кому я кажу? </p>
     </sp>
     <stage> Діти щезають за двері. </stage>
    </div>
    <div type="scene">
     <head> Вихід 12 </head>
     <stage> Олімпіада Іванівна і входять Любов, Орест, Милевський і Саня. </stage>
     <sp who="Ljubov">
      <speaker> Любов </speaker>
      <p> Що се ви, тіточко, знов тут воюєте? </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> І нащо ти, Любочко, сих обшарпанців принаджуєш? Зовсім не до речі; щоб ще обікрали нас?
      </p>
     </sp>
     <sp who="Ljubov">
      <speaker> Любов </speaker>
      <p> Ну, як вам не сором? (Підходить і бере її за руку.) Ну, нащо ви моїх попелюшок прогнали?
       Невже вам жалко п’ятака? </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Та бог з тобою, який там п’ятак? Не в п’ятаку діло, а непорядок. А п’ятак, що ж, я сама
       готова їм дати. (Підходить до вікна.) Он вони, на вулиці грають. Ну, ви, ходіть сюди ! </p>
     </sp>
     <stage> Діти входять, грають і танцюють. </stage>
     <sp who="Ljubov">
      <speaker> Любов </speaker>
      <p> Тіточко, дайте їм вечеряти; там ще зосталось; вони, певне, голодні. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Добре. (Виходить на веранду і звідти говорить до дітей.) Ідіть за мною. </p>
     </sp>
     <sp who="Ljubov">
      <speaker> Любов </speaker>
      <stage> (стає на порозі дверей, одчинених на веранду. До хлопчика) </stage>
      <p> Чекай, малий, я ж тобі обіцяла білі гроші, забув? </p>
     </sp>
     <sp who="Hlopchik">
      <speaker> Хлопчик </speaker>
      <stage> (з’являється на порозі тих же дверей і простягає руку) </stage>
      <p> Ну, давай. </p>
     </sp>
     <stage> Люба дає. </stage>
     <p> Спасибі. (Обіймає її й цілує.) </p>
     <sp who="Milevs'kij">
      <speaker> Милевський </speaker>
      <p> Браво! </p>
     </sp>
     <stage> Діти і Олімпіада Іванівна виходять. </stage>
    </div>
    <div type="scene">
     <head> Вихід 13 </head>
     <stage> Ті ж без Олімпіади Іванівни і дітей. </stage>
     <sp who="Ljubov">
      <speaker> Любов </speaker>
      <p> Такі славні діти! </p>
     </sp>
     <sp who="Sanja">
      <speaker> Саня </speaker>
      <p> Та бог з ними! </p>
     </sp>
     <sp who="Milevs'kij">
      <speaker> Милевський </speaker>
      <p> Та ви, як бачу, Любов Олександрівно, філантропією займаєтесь? </p>
     </sp>
     <sp who="Ljubov">
      <speaker> Любов </speaker>
      <p> Зовсім не філантропією, а мені, власне, сі діти подобаються, я б навіть готова взяти їх до
       себе. </p>
     </sp>
     <sp who="Orest">
      <speaker> Орест </speaker>
      <p> За чим же діло стало? </p>
     </sp>
     <sp who="Ljubov">
      <speaker> Любов </speaker>
      <p> Та я сама добре не знаю, за чим. А втім, що б з того вийшло? Куди ж мені інших виховувати,
       коли я сама не вихована. Мене ж балували, а не виховували. Як вам здається, хто з нас кого
       виховав, чи тіточка мене, чи я її? </p>
     </sp>
     <sp who="Sanja">
      <speaker> Саня </speaker>
      <p> Ну, а твій татко, Любо, здається, був такий чоловік… </p>
     </sp>
     <sp who="Ljubov">
      <speaker> Любов </speaker>
      <p> Він не виховував мене, він просто любив мене. (Зітхає.) Він не боронив мені нічого. </p>
     </sp>
     <sp who="Orest">
      <speaker> Орест </speaker>
      <p> По-моєму, се найкраще виховання. Так тільки й виховуються оригінальні натури, а то нас
       опанували дуже шаблони. Пора проти сього повстати! </p>
     </sp>
     <sp who="Ljubov">
      <speaker> Любов </speaker>
      <p> Я сама себе виховала, ну, то можете собі здумати! Читала все, що під руку попадало, було
       там усякого! </p>
     </sp>
     <sp who="Orest">
      <speaker> Орест </speaker>
      <p> Так і слід: літературу, як і життя, треба знати з усіх боків. </p>
     </sp>
     <sp who="Ljubov">
      <speaker> Любов </speaker>
      <p> Зате, правда, набила оскому навіки! </p>
     </sp>
     <sp who="Orest">
      <speaker> Орест </speaker>
      <p> Однак ви й тепер багато читаєте. </p>
     </sp>
     <sp who="Ljubov">
      <speaker> Любов </speaker>
      <p> О, то зовсім інші книжки! </p>
     </sp>
     <sp who="Milevs'kij">
      <speaker> Милевський </speaker>
      <p> Які ж? </p>
     </sp>
     <sp who="Ljubov">
      <speaker> Любов </speaker>
      <stage> (всміхнувшись) </stage>
      <p> Не знаю, чи й казати, сміятись будете, а ви, Сергію Петровичу, в думці ще й «синім чулком»
       назовете, – вголос не одважитесь, ви занадто джентльмен для сього! </p>
     </sp>
     <sp who="Milevs'kij">
      <speaker> Милевський </speaker>
      <stage> (вклоняючись) </stage>
      <p> Прикажете дякувати? Що ж то за книжки такі отреченні? </p>
     </sp>
     <sp who="Ljubov">
      <speaker> Любов </speaker>
      <p> А наукові, по філософії, психології і… психіатрії! </p>
     </sp>
     <sp who="Sanja">
      <speaker> Саня </speaker>
      <p> Бог зна що! </p>
     </sp>
     <sp who="Ljubov">
      <speaker> Любов </speaker>
      <p> Не журись, я й «добрих авторів» читаю, он вони, бачиш? (Показує на етажерку з книжками в
       гарних оправах.) А тут вже наукові авторитети. (Показує на скляну шафу з товстими книжками.)
      </p>
     </sp>
     <sp who="Milevs'kij">
      <speaker> Милевський </speaker>
      <p> Отож ці авторитети винні, що у вас такий аскетичний погляд на життя. </p>
     </sp>
     <sp who="Ljubov">
      <speaker> Любов </speaker>
      <p> У мене аскетичний погляд? Ну, не знаєте ви мене! (Палко.) Адже мені усякий аскетизм, усяке
       факірство глибоко противне. </p>
     </sp>
     <sp who="Sanja">
      <speaker> Саня </speaker>
      <p> Ну, але як же погодити з твоєю «новою мораллю», наприклад, любов? </p>
     </sp>
     <sp who="Ljubov">
      <speaker> Любов </speaker>
      <p> А ось як. Єсть же інша любов, ніж та, що веде до вінця, я от що думаю. </p>
     </sp>
     <sp who="Milevs'kij">
      <speaker> Милевський </speaker>
      <p> От се то правда! Перший раз бачу у молодої дівчини таку смілість думки! Вашу ручку. </p>
     </sp>
     <stage> Любов дає. Він цілує. </stage>
     <p> Шлюб – се кайдани, хоч і золоті, а кохання не любить кайданів. Хатнє багаття гарне тільки
      на картинах, і то не завжди. По-моєму, Рубенсові картини на тему – Wein, Weib und Gesang кращі
      куди, ніж ті всякі «медові місяці», «первенці», «молоді матері»… Любов – се балерина; одягніть
      її в візитову призвоїту сукню або, не дай боже, в капот, і вона стратить всі свої чари! </p>
     <sp who="Ljubov">
      <speaker> Любов </speaker>
      <p> Нащо замуровуватись у якийсь склеп? Щастя так мало на світі, його треба ловить, а не
       одпихати. Бути щасливою самій і дати щастя іншому, що ж тут злого? </p>
     </sp>
     <sp who="Milevs'kij">
      <speaker> Милевський </speaker>
      <stage> (жартовливим тоном) </stage>
      <p> Стережіться, такий погляд небезпечний – багато драм починається щасливо. </p>
     </sp>
     <sp who="Ljubov">
      <speaker> Любов </speaker>
      <p> Чого ж драм? Коли буде повертати на драму, можна покинути гру. </p>
     </sp>
     <sp who="Orest">
      <speaker> Орест </speaker>
      <p> Ну, се не так легко. І не всякий дасть себе викинути, мов стару колоду карт. </p>
     </sp>
     <sp who="Sanja">
      <speaker> Саня </speaker>
      <p> Значить, ти признаєш так звану гру в любов, флірт? </p>
     </sp>
     <sp who="Ljubov">
      <speaker> Любов </speaker>
      <stage> (здригнулась) </stage>
      <p> Яке це бридке слово!.. Слухайте, Оресте, ви ж письменник, поет, роз’ясніть цим людям, яка
       ще є любов, окрім звичайної любові й флірту! </p>
     </sp>
     <sp who="Orest">
      <speaker> Орест </speaker>
     </sp> Блакитна троянда – то був поетичний символ чистої, високої любові. В лицарських романах
     часто говориться про цю квітку, що росте десь у «містичному лісі» серед таємних символічних
     ростин. Доступити до тієї блакитної троянди міг тільки лицар «без страху й догани», що ніколи
     не мав нечистої думки про свою даму серця, ніколи не кинув на неї жадібного погляду, ніколи не
     марив про шлюб, а тільки носив у серці образ єдиної дами, на руці барви її, на щиті девіз її,
     за честь її лив свою кров без жалю, за найвищу нагороду мав її усміх, слово або квітку з її
     рук. Таким мусив бути лицар «блакитної троянди». Єсть іще, – або, краще сказати, була любов
     мінезингерів; се була релігія, містична, екзальтована. Культ мадонни і культ дами серця
     зливались в одно. Се була любов часів «блакитної троянди», се любов не наших часів і не нашої
     вдачі. Коли є що в середніх віках, за чим можна пожалкувати, то, власне, за сею «блакитною
     трояндою». Єсть і в наші часи блакитні троянди, але се ненормальні створіння хворої культури,
     продукт насильства над природою. <sp who="Ljubov">
      <speaker> Любов </speaker>
      <p> Ви забуваєте другу любов, наприклад, любов Данте до Беатріче, а я, власне, таку мала на
       думці. </p>
     </sp>
     <sp who="Milevs'kij">
      <speaker> Милевський </speaker>
      <p> Ну, знаєте, Любов Олександрівно, сі приклади непевні! У трубадурів часом трудно одрізнити
       блакитну квітку від адюльтера. А Данте, може, якби мав щастя познайомитися з своєю Беатріче
       ближче, то теж, може, попросив би її руки, щоб приміряти на неї шлюбний перстень. Тоді б ми
       мали не «Божественну комедію», а просто комедію під назвою «Як у людей, так і у нас». </p>
     </sp>
     <stage> Саня сміється. </stage>
     <sp who="Ljubov">
      <speaker> Любов </speaker>
      <stage> (дивиться на Милевського й хитає головою) </stage>
      <p> Чого вам любов представляється тільки як драма або комедія? Pardon, ще як балет! Певне,
       того, що ви присяжний театрал. Любов може бути чудовою поемою, що люди потім перечитують у
       спогадах, без болю, без прикрого почуття. Ах, та що я з вами говорю про се – просто
       профанація! (До Сані.) Саню, серденько, заграй нам що-небудь: кажуть, музика зміняла і
       каміння в живі істоти, принаймні хоч на хвилину, – чи не пройме вона й Сергія Петровича! </p>
     </sp>
     <sp who="Milevs'kij">
      <speaker> Милевський </speaker>
      <p> Однак, як се розуміти? Чи не з кам’яним болваном ви мене порівнюєте? </p>
     </sp>
     <sp who="Ljubov">
      <speaker> Любов </speaker>
      <stage> (сміється) </stage>
      <p> Ну, чого ж? Єсть же і статуї на світі! </p>
     </sp>
     <sp who="Orest">
      <speaker> Орест </speaker>
      <stage> (тихо їй) </stage>
      <p> Щось-то він мало на статую похожий! </p>
     </sp>
     <stage> Саня почала грати якусь салонову п’єсу. Милевський підійшов до неї перегортати ноти;
      між ними розмова мімічна. </stage>
     <sp who="Orest">
      <speaker> Орест </speaker>
      <stage> (до Люби) </stage>
      <p> Любо, для вас я хтів би вірити, що в наші часи можлива така любов, як у Данте до Беатріче.
      </p>
     </sp>
     <sp who="Ljubov">
      <speaker> Любов </speaker>
      <p> А ви не вірите? </p>
     </sp>
     <sp who="Orest">
      <speaker> Орест </speaker>
      <p> Часом вірю, часом боюсь вірити! </p>
     </sp>
     <sp who="Ljubov">
      <speaker> Любов </speaker>
      <p> Чого боїтесь? </p>
     </sp>
     <sp who="Orest">
      <speaker> Орест </speaker>
      <p> Знаю, що все-таки се непевна, ненормальна любов, вона якась безвихідна… </p>
     </sp>
     <sp who="Ljubov">
      <speaker> Любов </speaker>
      <p> Зате ж і безконечна. Ненормальна, ви кажете, а що ж робити тому, для кого нормальне щастя
       недоступне? </p>
     </sp>
     <sp who="Orest">
      <speaker> Орест </speaker>
      <p> Чи дає така любов щастя? Адже Данте не був щасливий; написав «Пекло». </p>
     </sp>
     <sp who="Ljubov">
      <speaker> Любов </speaker>
      <p> Беатріче не знала нічого про Данте. Через те і щастя не було! А втім, Данте ж і «Рай»
       написав! </p>
     </sp>
     <sp who="Orest">
      <speaker> Орест </speaker>
      <p> Як ви думаєте? Адже приязнь межи мужчиною й жінкою завжди мусить мати якийсь особливий
       відтінок? В ній нема фамільярності і разом з тим вона ніжніша, сердечніша. </p>
     </sp>
     <sp who="Ljubov">
      <speaker> Любов </speaker>
      <p> Бачте, от ви вірите в приязнь межи мужчиною і жінкою… </p>
     </sp>
     <sp who="Orest">
      <speaker> Орест </speaker>
      <p> Досі вірив… а тепер… </p>
     </sp>
     <sp who="Ljubov">
      <speaker> Любов </speaker>
      <stage> (глянула на нього, мов хтіла ще що спитати, але повернулась і пішла до піаніно) </stage>
      <p> Саню, ти знаєш «Posa la mano sul mio cor»? Вибачай, я тебе перебила. </p>
     </sp>
     <sp who="Sanja">
      <speaker> Саня </speaker>
      <stage> (нерадо) </stage>
      <p> Ні, я сього не знаю. </p>
     </sp>
     <sp who="Ljubov">
      <speaker> Любов </speaker>
      <p> Ах, се надзвичайно! </p>
      <stage> (Співає без слів шпаркий, пристрасний мотив, але на першій фразі уриває і покликує.) </stage>
      <p> Ах, яка чудова ніч, а ми й не дивимось! А місяць, місяць великий та ясний! </p>
     </sp>
     <stage> Біжить до балконових дверей, одчиняє обидві половинки, стає біля одвірка так, що її всю
      заливає місячне світло, і заводить «Ой місяцю, місяченьку!». Орест виходить на балкон, стає
      проти Люби і дивиться на неї, мов очарований. Милевський і Саня зостаються в салоні. Завіса
      спускається під час співання першого куплета пісні «Ой місяцю, місяченьку!». </stage>
     <stage> Завіса </stage>
    </div>
   </div>
   <div type="act">
    <head>Дія друга</head>
    <stage> Та сама хата, що у 1-й дії. </stage>
    <div type="scene">
     <head> Вихід 1 </head>
     <stage> Любов і Орест входять в двері, що праворуч; Любов попереду вбігає швидко в ротонді і в
      шапочці; в руках у неї червоний абажур. Вбігаючи, вона шпарко говорить, жвава, весела, очі
      горять. </stage>
     <sp who="Ljubov">
      <speaker> Любов </speaker>
      <p> Що ж з того, що дрібниця? Та все-таки виграла, а ви ні з чим вертаєтесь. Все-таки,
       значить, мене щастя не зрадило! </p>
     </sp>
     <sp who="Orest">
      <speaker> Орест </speaker>
      <p> От велике щастя – абажур! Я навіть од вас не сподівався… </p>
     </sp>
     <sp who="Ljubov">
      <speaker> Любов </speaker>
      <stage> (кидає абажур на стіл, починає скидати раптово ротонду, не дивлячись, куди вона впала,
       потім рукавички і шапочку кидає без ваги на стіл, говорить палким, завзятим тоном) </stage>
      <p> Ах, ви знов своє: абажур! Та розумійте ж ви, що не тім сила, що виграти ! В лотереї, як і
       в усякій азартній грі, головне – риск і осягнення мети. </p>
     </sp>
     <sp who="Orest">
      <speaker> Орест </speaker>
      <stage> (сів на крісло) </stage>
      <p> Але якої мети? </p>
     </sp>
     <sp who="Ljubov">
      <speaker> Любов </speaker>
      <stage> (ходить раптово по хаті, часом спиняючись) </stage>
      <p> Кажу ж вам, се все одно. Та навіть і не се, просто самий риск, от що притягає до гри, от
       що примушує саму себе забувати. (Спиняється перед ним, просто). Тільки млява, боязка людина
       не любить і боїться риску. </p>
     </sp>
     <sp who="Orest">
      <speaker> Орест </speaker>
      <stage> (похилив голову, потім раптом підняв угору, метнувши очима, схопився з місця) </stage>
      <p> Правда ваша, правда! Я не про лотерею кажу, вона мене мало пориває; сей риск не захоплює
       мене. Але інший риск – риск життя, о, то інша річ! Сам я, може, й не піду на риск, не
       шукатиму його, у мене для сього замало енергії, але коли мене захопить яка стороння стихійна
       сила, тоді я трачу розум! Знаєте, як часом запливеш ненароком у морі далеко-далеко, чуєш, що
       хвиля тебе тягне, раптом прокинеться думка: а що, як не стане сили вернутися до берега? Проте
       пливеш все далі і далі, і так якось страшно і любо тоді! Підлітком я мав звичай, та що
       казати, я й тепер його не покинув, бігати на пожар і там орудувати укупі з пожарними, лізучи
       у найбільший вогонь. Роблю я се, ніде правди діти, не тільки з філантропії. Мені миліше тоді
       ставити на карту своє життя, ніж рятувати чуже. Я сам не знаю, що зо мною робиться, коли я
       бачу огнище пожежі, се щось стихійне, непереможне. Певне, метелик, летячи на вогонь, почуває
       те саме. </p>
     </sp>
     <sp who="Ljubov">
      <speaker> Любов </speaker>
      <stage> (п’є його слова, дивиться на нього радісними очима, немов у нестямі) </stage>
      <p> Я розумію вас, Оресте. Риск… та що, без нього все життя людське було б нудне, як осінній
       дощ. Боятись його – значить, боятись життя, в кожній кар’єрі, в славі, в коханні – скрізь
       риск. Навіть в приязні (глянула якось гостро на Ореста і змішалась) буває риск. Чи ж не риск
       бути другом такого непевного, химерного створіння, як, наприклад, я? </p>
      <stage> (Сміється нервовим сміхом.) </stage>
     </sp>
     <sp who="Orest">
      <speaker> Орест </speaker>
      <p> При щирості між людьми, при глибокій і міцній симпатії ніякий риск не страшний! </p>
     </sp>
     <stage> Любов подає йому руку, він стискає її, потім цілує. </stage>
    </div>
    <div type="scene">
     <head> Вихід 2 </head>
     <stage> Ті ж і Милевський. </stage>
     <sp who="Milevs'kij">
      <speaker> Милевський </speaker>
      <stage> (тихо) </stage>
      <p> Ого, друзі! (Голосно.) Здорові, Любов Олександрівно! А, і ви тут, Оресте Михайловичу!
       (Подає їм руку, вони при його вході розступаються.) Я бачив вас на лотереї, а потім ви раптом
       десь зникли. Ну, та й азартна ж ви, Любов Олександрівно? А що, хоч виграли що-небудь
       принаймні? </p>
     </sp>
     <sp who="Ljubov">
      <speaker> Любов </speaker>
      <p> Аякже, он мій трофей! Що, гарний? Але що ж це я його так кинула без уваги. Треба ще
       тіточці похвалитись виграним. (Метушиться, щоб заховати збентеженість.) Ну, однак, я так все
       порозкидала, тіточка мені задасть! </p>
      <stage> (Бере шапочку і рукавиці, хоче взять ротонду, але Орест підіймає сам і несе ліворуч;
       Любов з шапочкою, рукавичками і абажуром виходить праворуч.) </stage>
     </sp>
    </div>
    <div type="scene">
     <head> Вихід 3 </head>
     <stage> Ті ж без Любові. </stage>
     <sp who="Milevs'kij">
      <speaker> Милевський </speaker>
      <stage> (дивиться на Ореста, усміхається і хитає головою) </stage>
      <p> Ох, Оресте Михайловичу, Оресте Михайловичу, стережіться! </p>
     </sp>
     <sp who="Orest">
      <speaker> Орест </speaker>
      <stage> (з прикрістю) </stage>
      <p> Чого се ви? </p>
     </sp>
     <sp who="Milevs'kij">
      <speaker> Милевський </speaker>
      <p> Дівчина в двадцять п’ять літ найнебезпечніше створіння в світі, може, навіть гірше, ніж та
       прославлена femme de trente ans. </p>
     </sp>
     <sp who="Orest">
      <speaker> Орест </speaker>
      <stage> (тратить терпеливість) </stage>
      <p> А се уже против чого? Чи не собі самому ви читаєте мораль! Вам воно якраз такі афоризми
       тепер потрібні! </p>
     </sp>
     <sp who="Milevs'kij">
      <speaker> Милевський </speaker>
      <stage> (сміється, хоч трохи й збентежений) </stage>
      <p> От думав улучить у саме серце! Помилились, серденько, набій дарма пропав. Щоб ви знали, я
       й кажу се з власного досвіду, я сей афоризм не так давно експериментально провірив. Але ж
       мені що? Моє діло просте і залежить тільки від ступеня почуття і деяких подібних причин, тоді
       як ваше діло далеко складніше, тут потрібна тонка техніка. (Сміється.) Любов Олександрівна…
      </p>
     </sp>
     <sp who="Orest">
      <speaker> Орест </speaker>
      <stage> (здержано і серйозно) </stage>
      <p> Слухайте, Сергію Петровичу, я не розумію вашої розмови, а ваш тон ображає мене. Ви,
       здається, хочете стати якимсь посередником чи опікуном межи мною і Любов’ю Олександрівною. Ні
       я, ні вона не давали вам сього права. </p>
     </sp>
     <sp who="Milevs'kij">
      <speaker> Милевський </speaker>
      <p> Заспокойтесь, я не маю претензії на роль резонера, се роль нудна і в житті, і на сцені. До
       того ж, я знаю, що ви лицар «без страху і догани». </p>
     </sp>
     <sp who="Orest">
      <speaker> Орест </speaker>
      <stage> (перебиває прикро) </stage>
      <p> У всякім разі не такий лицар a la mode, як інші… </p>
     </sp>
    </div>
    <div type="scene">
     <head> Вихід 4 </head>
     <stage> Ті ж і Любов входить і надіває абажур на лампу, він зостається до кінця, через що сцена
      весь час в червонястому світлі. Орест хутко бере книжку, що лежить на столі розгорнута, і
      вдає, ніби тільки що її читав. </stage>
     <sp who="Ljubov">
      <speaker> Любов </speaker>
      <p> Що се ви, панове, тут сваритесь? </p>
     </sp>
     <sp who="Orest">
      <speaker> Орест </speaker>
      <p> Та так собі, літературне змагання. </p>
     </sp>
     <sp who="Ljubov">
      <speaker> Любов </speaker>
      <p> Ви щось читаєте? (Підходить і дивиться.) А, Надсон! Ви, Сергію Петровичу, здається, не
       признаєте сього поета? </p>
     </sp>
     <sp who="Milevs'kij">
      <speaker> Милевський </speaker>
      <p> Ні, дещо мені подобається, от, наприклад… (бере книжку) та от якраз воно (читає): «Только
       утро любви хорошо…» </p>
     </sp>
     <sp who="Orest">
      <speaker> Орест </speaker>
      <stage> (перебиває) </stage>
      <p> Ну, там далі цей вірш зовсім не гарний, не варт і читати. Та й взагалі се не з найкращих,
       мені тут інші далеко більше подобаються. </p>
      <stage> (Шукає в книжці.) </stage>
     </sp>
     <sp who="Ljubov">
      <speaker> Любов </speaker>
      <stage> (до Милевського) </stage>
      <p> А знаєте, Сергію Петровичу, вам червоне світло дуже до лиця, ви навіть до Мефістофеля
       робитесь подібні! </p>
     </sp>
     <sp who="Milevs'kij">
      <speaker> Милевський </speaker>
      <p> Ах, Любов Олександрівно, завжди у вас компліменти двусічні. </p>
     </sp>
     <sp who="Ljubov">
      <speaker> Любов </speaker>
      <p> Так і треба. </p>
     </sp>
     <sp who="Orest">
      <speaker> Орест </speaker>
      <stage> (простягає до Любові книжку) </stage>
      <p> От мені сі вірші більш до вподоби, я навіть спробував їх перекласти. </p>
     </sp>
     <sp who="Ljubov">
      <speaker> Любов </speaker>
      <p> Ви маєте при собі ваш переклад? </p>
     </sp>
     <sp who="Orest">
      <speaker> Орест </speaker>
      <p> Та… я не дуже з нього загоджений… </p>
     </sp>
     <sp who="Milevs'kij">
      <speaker> Милевський </speaker>
      <p> Скромність є покраса цноти! </p>
     </sp>
     <sp who="Ljubov">
      <speaker> Любов </speaker>
      <p> Все-таки цікаво, як воно виходить. Прочитайте, Оресте, коли переклад при вас, я люблю, як
       ви читаєте вірші. </p>
     </sp>
     <sp who="Orest">
      <speaker> Орест </speaker>
      <p> Я, може, якось так, напам’ять… </p>
      <stage> (Трохи задумується, мов пригадуючи, потім проказує.) </stage>
      <p> Про любов твою, друже, я марив не раз. </p>
      <p> І від мрій отих серце так радісно билось, </p>
      <p> Та прихильний твій погляд стрічав – і в той час </p>
      <p> Так тривожно і сумно на серці робилось. </p>
      <p> Я боявся, що порив хвилевий мине </p>
      <p> І химерний прихильності сполох погасне, </p>
      <p> І лишить сиротою подвійним мене </p>
      <p> При тій мрії-мані про щось ясне та щасне. </p>
      <p> Наче я що чуже, не питаючи, взяв, </p>
      <p> Наче ся несподівана дружняя ласка </p>
      <p> Тільки привид, що раптом свінув та й пропав, </p>
      <p> Нетривкий, мов луна, неправдивий, мов казка. </p>
      <p> І немов ненавмисне спинивсь на мені </p>
      <p> Довго так отой погляд блакитний лагідний, – </p>
      <p> Се він мариться серцю у хворому сні – з неминучим </p>
      <p> Світанням він зникне безслідний… </p>
      <p> Так у спеку в пустелі мандрівці трудні </p>
      <p> Хоч і бачать оазу – не вірять у тривок: </p>
      <p> «Се десь марево млисте в ясній далині </p>
      <p> Надить раєм облудним немов на спочинок». </p>
     </sp>
     <stage> Люба слухає, спустивши очі, часом підводить їх і з тривогою і страхом дивиться на
      Ореста; в кінці лице її приймає камінний вираз. </stage>
    </div>
    <div type="scene">
     <head> Вихід 5 </head>
     <stage> Ті ж і Саня. </stage>
     <sp who="Sanja">
      <speaker> Саня </speaker>
      <p> Боже, і тут літературний вечір! От моя доля сьогодні! </p>
     </sp>
     <stage> Всі вітаються з нею. </stage>
     <sp who="Milevs'kij">
      <speaker> Милевський </speaker>
      <p> А ви хіба вже були де на літературному вечорі? </p>
     </sp>
     <sp who="Sanja">
      <speaker> Саня </speaker>
      <p> Ах, була! В гімназії, знаєте, де я вчилась. Так якось вийшло, що не можна було не піти, а
       там така була нудота! Сі вечори тільки й цікаві для самих учасників. Насилу вирвалась! Після
       першого відділу сказала, що у мене мігрень… ха-ха-ха! </p>
     </sp>
     <sp who="Ljubov">
      <speaker> Любов </speaker>
      <p> Шкода, через сей вечір ти пропустила лотерею-алегрі! </p>
     </sp>
     <sp who="Sanja">
      <speaker> Саня </speaker>
      <p> Ну, об сім я не жалкую! </p>
     </sp>
     <sp who="Orest">
      <speaker> Орест </speaker>
      <p> Ви не любите лотерей? </p>
     </sp>
     <sp who="Sanja">
      <speaker> Саня </speaker>
      <p> Я люблю тільки таку гру, де я певна, що виграю. </p>
     </sp>
     <sp who="Milevs'kij">
      <speaker> Милевський </speaker>
      <p> Вродлива панночка скрізь може бути певна, що виграє. </p>
     </sp>
     <sp who="Sanja">
      <speaker> Саня </speaker>
      <stage> (ніби наївно) </stage>
      <p> Невже? </p>
     </sp>
     <sp who="Milevs'kij">
      <speaker> Милевський </speaker>
      <stage> (прикладає руку до грудей) </stage>
      <p> Вірте мені! </p>
     </sp>
     <sp who="Sanja">
      <speaker> Саня </speaker>
      <p> Вам? (Махає скільки раз рукою.) Вам я нічого, нічого не вірю! </p>
     </sp>
     <stage> Любов і Орест відходять трохи набік. </stage>
     <sp who="Orest">
      <speaker> Орест </speaker>
      <stage> (тихо до Люби) </stage>
      <p> Он ваша товаришка не любить риску, не те що ми з вами! </p>
     </sp>
     <sp who="Ljubov">
      <speaker> Любов </speaker>
      <p> Ба, у всякого свій шлях! </p>
     </sp>
     <stage> Встає і подається до дверей праворуч. Милевський і Саня сього не завважають. </stage>
     <sp who="Orest">
      <speaker> Орест </speaker>
      <stage> (до Любові) </stage>
      <p> Куди ви, Любо? Кидаєте гостей? </p>
     </sp>
     <sp who="Ljubov">
      <speaker> Любов </speaker>
      <p> Піду, познаходжу увесь прилад до малювання, згадала, що маю роботу; вибачайте, панове! </p>
      <stage> (Виходить, Орест за нею.) </stage>
     </sp>
    </div>
    <div type="scene">
     <head> Вихід 6 </head>
     <stage> Ті ж без Ореста й Любові. </stage>
     <sp who="Milevs'kij">
      <speaker> Милевський </speaker>
      <stage> (до Сані благаючим тоном) </stage>
      <p> За що така немилість? </p>
     </sp>
     <sp who="Sanja">
      <speaker> Саня </speaker>
      <p> Та не тільки вам самим; взагалі мужчинам не варто вірити, а вам надто. Вам он навіть любов
       уявляється в постаті якоїсь балерини. </p>
     </sp>
     <sp who="Milevs'kij">
      <speaker> Милевський </speaker>
      <p> Олександро Вікторівно! Ви жорстокі! Я ж урочисто взяв назад свої слова! </p>
     </sp>
     <sp who="Sanja">
      <speaker> Саня </speaker>
      <p> Ах, та що! От навіть дрібниця, обіцяли ви мені білета добуть на завтра в концерт і навіть
       того не дотримали, а тепер, я читала, вже спродані усі білети… </p>
     </sp>
     <sp who="Milevs'kij">
      <speaker> Милевський </speaker>
      <p> Не упереджуйте подій, Олександро Вікторівно. Я був у вас, не застав вас дома, – за се я
       образився б, якби взагалі смів на вас ображатись, – з горя пішов на лотерею, потім, не
       зустрівши вас і там, з горя забрів сюди. </p>
     </sp>
     <sp who="Sanja">
      <speaker> Саня </speaker>
      <p> Невже тільки з горя? </p>
     </sp>
     <sp who="Milevs'kij">
      <speaker> Милевський </speaker>
      <stage> (витягає білета і подає їй) </stage>
      <p> Чим маю вмилостивити розгніване божество? </p>
     </sp>
     <sp who="Sanja">
      <speaker> Саня </speaker>
      <stage> (усміхається, бере білета) </stage>
      <p> Приймаю вашу паперову жертву, за неї вам належить надгорода! Якої надгороди бажаєте? </p>
     </sp>
     <sp who="Milevs'kij">
      <speaker> Милевський </speaker>
      <p> Дозвольте провести вас на концерт і бути там вашим сусідом! </p>
     </sp>
     <sp who="Sanja">
      <speaker> Саня </speaker>
      <p> Се вже по-лицарськи. Ви, видно, хочете примусити мене змінити думку про вас. Ви ще не
       осягли мети, але… старайтесь і надалі. А за білета спасибі. (Подає йому руку, той цілує.) А
       не опізните мене! Глядіть, я не люблю опізнюватись! </p>
     </sp>
     <sp who="Milevs'kij">
      <speaker> Милевський </speaker>
      <p> Олександро Вікторівно! Відколи ви дозволили мені бути вашим cavalier servant, я ще ні разу
       не схибив своєї служби, отже хіба б сталось щось надзвичайне. </p>
     </sp>
     <sp who="Sanja">
      <speaker> Саня </speaker>
      <p> Наприклад, нагальний візит до которої-небудь «дами серця». </p>
     </sp>
     <sp who="Milevs'kij">
      <speaker> Милевський </speaker>
      <p> Олександро Вікторівно! Ви мене ображаєте! Ви добре знаєте, що у мене тепер одна-єдина дама
       серця. </p>
     </sp>
     <sp who="Sanja">
      <speaker> Саня </speaker>
      <p> Чи надовго? </p>
     </sp>
     <sp who="Milevs'kij">
      <speaker> Милевський </speaker>
      <p> Назавжди! </p>
     </sp>
     <sp who="Sanja">
      <speaker> Саня </speaker>
      <p> Дозвольте спитати, скільком дамам і скільки раз ви вже казали се? </p>
     </sp>
     <sp who="Milevs'kij">
      <speaker> Милевський </speaker>
      <p> Олександро Вікторівно, се безжалісно, я не жартую! Робіть зо мною, що хочете, тільки… </p>
     </sp>
     <sp who="Sanja">
      <speaker> Саня </speaker>
      <stage> (зниженим голосом) </stage>
      <p> Гаразд, гаразд, тут не місце для таких розмов… (Голосно.) Ах, як я, одначе, запізнилась! А
       де ж ти, Любочко! </p>
     </sp>
     <sp who="Ljubov">
      <speaker> Любов </speaker>
      <stage> (за сценою) </stage>
      <p> Я зараз, вибачай! Я відшукую свої причандалля. </p>
     </sp>
    </div>
    <div type="scene">
     <head> Вихід 7 </head>
     <stage> Ті ж і Любов з Орестом. Любов несе в руках невелике пуделко і стирочку. Орест – гіпсову
      головку і дошку для малювання. </stage>
     <sp who="Ljubov">
      <speaker> Любов </speaker>
      <stage> (до Ореста) </stage>
      <p> Поставте, будь ласка, тут; сю рослину можна прийняти. </p>
      <stage> (Показує на консолю з тропічною рослиною.) </stage>
     </sp>
     <stage> Орест уміщує бюст під рослиною, а дошку ставить тим часом біля стіни. </stage>
     <p> Отак! (До Сані.) За тим театром та лотереями страх скільки часу змарнувалось; сором перед
      учителем. (До всіх.) Вибачайте, панове, що сяду при вас до роботи. </p>
     <stage> Сідає проти бюста на табуретці, що до піаніно, коло неї другий стілець, на ньому вона
      становить одкрите пуделко, звідки виймає олівця і т. ін. Орест помагає їй врихтуватись, Любов
      згодом починає малювати. </stage>
     <sp who="Milevs'kij">
      <speaker> Милевський </speaker>
      <p> Ах, будьте ласкаві! </p>
     </sp>
     <stage> Любов дивиться на двері, чутно дзвінок. Орест іде одчиняти, але стрічається з
      Олімпіадою Іванівною, що входить з лівих дверей. </stage>
    </div>
    <div type="scene">
     <head> Вихід 8 </head>
     <stage> Ті ж і Олімпіада Іванівна. </stage>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> (до Ореста) </p>
      <p> Пождіть, пождіть, я сама, а, боже ж мій! я одчиню! (Зауважає Милевського і Саню.) А,
       добрий вечір, я й не бачу! Та куди ж ви, Оресте, я одчиню! Е, вже одчинено й без нас! Чи се
       ви, Яків Григорович! </p>
     </sp>
    </div>
    <div type="scene">
     <head> Вихід 9 </head>
     <stage> Ті ж і лікар. </stage>
     <sp who="Lіkar">
      <speaker> Лікар </speaker>
      <stage> (входить в двері справа) </stage>
      <p> Вже ж не хто, Олімпіадо Іванівно! Добривечір вам! (Вітається з нею.) Добривечір,
       панове-товариство! (До Люби, що хоче встати йому назустріч.) Не турбуйтесь, сидіть, сидіть, а
       то «пункта» згубите. Малюйте, панночко мила, се похвально, і для панночки воно теє… показна
       річ. Усякій панночці слід малювати хоч трошки… </p>
     </sp>
     <sp who="Sanja">
      <speaker> Саня </speaker>
      <p> А що ж, коли хто, як я, не може й лінії вивести? </p>
     </sp>
     <sp who="Lіkar">
      <speaker> Лікар </speaker>
      <p> Ну, у вас другий талан, музикальний. Хоч, грішний чоловік, як на мене, то малювати краще:
       тихенько собі, нікому не заважає. Я, простіть, вашої новітньої музики не розумію: крик,
       лемент якийсь, стогін, нестотно, як в операційній залі. </p>
     </sp>
     <sp who="Ljubov">
      <speaker> Любов </speaker>
      <p> От ми з вами не сходимося в симпатіях; я, власне, найбільше люблю новітню школу! </p>
     </sp>
     <sp who="Lіkar">
      <speaker> Лікар </speaker>
      <stage> (до Люби) </stage>
      <p> І погано, дуже погано! От було за наших часів – Верді, Россіні… </p>
     </sp>
     <sp who="Milevs'kij">
      <speaker> Милевський </speaker>
      <p> Ну, сі вже трохи пристарілись. </p>
     </sp>
     <sp who="Lіkar">
      <speaker> Лікар </speaker>
      <p> Що ж з того? І ми з вами, Сергію Петровичу, не молодшаєм! Вже й нам, як то кажуть, не до
       Петра, а до різдва! </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Ну, бог з вами, до різдва ще далеко! </p>
     </sp>
     <sp who="Lіkar">
      <speaker> Лікар </speaker>
      <p> Та я так, до слова прийшлось. Що казати, таки вже «Gaudeamus igitur» тепер не заспіваємо.
       А колись співали, ого, ще як! Ще в мене був один товариш, чистий німецький бурш, той, було,
       як гукне (зводить на голос): «Gaudeamus igitur, juvenes dum sumus!». А що, Олександро
       Вікторівно, ви часом не граєте сього? Воно й на фортепіано лепсько виходить, а нуте лиш! </p>
     </sp>
     <sp who="Sanja">
      <speaker> Саня </speaker>
      <p> Ні, вибачайте, Якове Григоровичу, не тепер, мені вже додому пора. </p>
     </sp>
     <sp who="Ljubov">
      <speaker> Любов </speaker>
      <stage> (шпарко) </stage>
      <p> Е, куди ж ти, Санечко, ще рано, зостанься… я так рада, що ти прийшла… </p>
     </sp>
     <sp who="Sanja">
      <speaker> Саня </speaker>
      <stage> (усміхаючись лукаво) </stage>
      <p> Що я прийшла? Та ми ж так часто бачимось! </p>
     </sp>
     <sp who="Ljubov">
      <speaker> Любов </speaker>
      <p> Сьогодні ми всі зібрались, можна було б славно час провести, я сподівалась, що ти згодишся
       мені пригравати! </p>
     </sp>
     <sp who="Sanja">
      <speaker> Саня </speaker>
      <p> Ні, там уже, певно, мама вернулась і думає, куди се я поділась, та ще й (сміється) з
       мігренню! Добраніч, Олімпіадо Іванівно. (Прощається з нею і з лікарем, потім подає руку
       Орестові.) Бувайте здорові. (Одчиняє середні двері.) Ух, як темно, я боятимусь! </p>
     </sp>
     <sp who="Ljubov">
      <speaker> Любов </speaker>
      <p> Може б, ви, Оресте, провели Саню? </p>
     </sp>
     <stage> Орест повагом з видимою неохотою повертається до дверей. </stage>
     <sp who="Milevs'kij">
      <speaker> Милевський </speaker>
      <p> Я вас проведу, Олександро Вікторівно, коли позволите! </p>
     </sp>
     <sp who="Sanja">
      <speaker> Саня </speaker>
      <p> Ах, спасибі, та нам з вами, здається, по дорозі; добраніч, панове! </p>
     </sp>
     <stage> Милевський робить загальний поклін і кидається за Санею помогти їй одягтись. Обоє
      виходять. Орест зачиняє за ними. </stage>
    </div>
    <div type="scene">
     <head> Вихід 10 </head>
     <stage> Ті ж без Сані і Милевського. </stage>
     <stage> Орест сідає біля Люби на тому стільці, де стояло пуделко, тепер він тримає пуделко в
      руках. Лікар з Олімпіадою Іванівною за столом на протилежному кінці. Обидві пари розмовляють
      кожна окремо, але одночасно. </stage>
     <sp who="Lіkar">
      <speaker> Лікар </speaker>
      <stage> (вслід) </stage>
      <p> А як же не по дорозі! Тепер скрізь буде по дорозі! </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Нащо ви, Якове Григоровичу, дратуєте Милевського старістю, він сього не любить. </p>
     </sp>
     <sp who="Lіkar">
      <speaker> Лікар </speaker>
      <p> Ба, не любить! А нащо сказано: пізнай самого себе! Та се я, не вам кажучи, з заздрощів –
       бачу, що чоловік от-от ожениться, то я йому навздогін: на тобі, коли так! Така вже наша
       старокавалерська натура! </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> А ви почім знаєте, що він от-от ожениться? </p>
     </sp>
     <sp who="Lіkar">
      <speaker> Лікар </speaker>
      <p> Вже я таку прикмету маю. Ви зауважили, що він блищить немов насвіжо полакований? А як
       тільки людина почина вилискуватись, то вже кепська справа! </p>
     </sp>
     <sp who="Orest">
      <speaker> Орест </speaker>
      <p> Дивно мені, Любо, як такі по всьому різні люди, як ви з Олександрою Вікторівною, можуть
       товаришувати. Як воно у вас вийшло? </p>
     </sp>
     <sp who="Ljubov">
      <speaker> Любов </speaker>
      <p> Та я не можу сказати, щоб вона була мені дуже близька. Сю ілюзію робить більше звичай
       говорити на «ти», затриманий з дитячих літ. </p>
     </sp>
     <sp who="Orest">
      <speaker> Орест </speaker>
      <stage> (нахиляється до неї трохи) </stage>
      <p> Любо, чому б не встановити між нами сей звичай? Адже ж ми з вами ближчі друзі, ніж ви з
       Олександрою Вікторівною? </p>
     </sp>
     <sp who="Ljubov">
      <speaker> Любов </speaker>
      <p> Се дитячий звичай, а ми з вами вже не діти. (Встає і відходить до вікна.) Ах, я й забула,
       що треба віднести Галі її концерт, вона просила конче сьогодні віддати їй. Піду лиш, воно ще
       не пізно. Ви мені вибачайте! </p>
     </sp>
     <sp who="Orest">
      <speaker> Орест </speaker>
      <p> Ви мені позволите провести вас? </p>
     </sp>
     <sp who="Ljubov">
      <speaker> Любов </speaker>
      <p> Не турбуйтесь, я не боюсь сама йти. </p>
     </sp>
     <sp who="Orest">
      <speaker> Орест </speaker>
      <p> Ні, все-таки вже пізно, як же ж так самій? </p>
     </sp>
     <sp who="Ljubov">
      <speaker> Любов </speaker>
      <stage> (не відповідає йому. До тітки) </stage>
      <p> Тіточко, я піду на хвилинку до Галі; я хутко вернусь! </p>
      <stage> (Виходить в праві двері. Орест за нею.) </stage>
     </sp>
    </div>
    <div type="scene">
     <head> Вихід 11 </head>
     <stage> Олімпіада Іванівна і лікар. </stage>
     <sp who="Lіkar">
      <speaker> Лікар </speaker>
      <p> Як вам здається, Олімпіадо Іванівно, чи не почина вже і Орест Михайлович вилискуватись?
      </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> З якої ж би причини? </p>
     </sp>
     <sp who="Lіkar">
      <speaker> Лікар </speaker>
      <p> Та я не знаю. Мені здається, що се вже Любов Олександрівна могла б нам краще роз’яснити.
       Врешті, тепер, по-модному, ніяких роз’яснень родичам не полагається, тільки в один прекрасний
       день прийде панночка і скаже: «Подивіться, тіточко, чи гарно на мені шлюбна сукня лежить?
       Мені се треба знати, бо завтра моє вінчання». </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <stage> (усміхається) </stage>
      <p> Так, се на Любу похоже… Та тільки я думаю, що сього прекрасного дня ніколи не буде. Може,
       я й справді сих новітніх звичаїв не розумію, тільки я ніяк не збагну, що собі моя Люба думає.
       Воно, звісно, нехай би вона собі як хоче жила, та я он не можу дивитись, як її здоров’я
       руйнується. Я завжди казала, що ті книжки її до добра не доведуть. Якось у неї все разом:
       книжки, романси, гулянки, залицяння, приязнь… нічого не розберу!.. </p>
     </sp>
     <sp who="Lіkar">
      <speaker> Лікар </speaker>
      <p> Та, вибачайте, і я щось нічого не можу розібрати. Романси, гулянки? Що ж тут лихого? </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Ах, якби тільки се! А то разом з тим мені казала: «Якби я була релігіозна, я пішла б в
       монастир, а то для таких, як я, навіть монастирів нема». Про монастирі говорить, а сама… Ну,
       та що там, перед вами я можу говорити щиро, ви все одно що родич. Се ж не тільки я, а й чужі
       люди бачать, що Орест мов прив’язаний до нашого дому. Вона все з ним «друже мій, друже мій»,
       а тим часом тепер чогось почала одбивати його від себе, а сама сохне, блідне, не спить по
       ночах. </p>
     </sp>
     <sp who="Lіkar">
      <speaker> Лікар </speaker>
      <p> Єсть чого журитись, Олімпіадо Іванівно! Хто не бував молодим? Молодість без драматургії не
       може! </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Не тішить мене така драматургія. (Хитає головою; понижа голос.) Тут ще, знаєте, біда –
       вона про матір думає! Вчора питала, скільки літ було матері, як та заслабла? Все читає
       книжки! Он вчора купила оту товсту! (Показує на скляну шафу.) Виписки з неї робить. А коли я
       почну за те свариться, вона каже: «Якби люди більш таких книжок читали, менше б було на світі
       злочинства». Як я казала одразу братові: «Дай мені Любу, я її завезу так, щоб вона і не чула
       про матір». Не послухав, а тепер бог зна що з того буде. Занапастить дівчина свою долю ні за
       що, просто жаль дивитись на неї. </p>
      <stage> (Притуляє хустку до очей.) </stage>
     </sp>
     <sp who="Lіkar">
      <speaker> Лікар </speaker>
      <p> Та не журіться, Олімпіадо Іванівно, побачите, що все гаразд буде. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Та звідки має бути гаразд? Хоч би ви поговорили я нею! Ви чоловік учений, а я що ж! Мене
       вона й слухати не хоче: «Вам, каже, хочеться пристроїти мене скоріш!» – а що ж тут лихого,
       якби й так? Всякий своєму рідному добра бажає. </p>
     </sp>
     <sp who="Lіkar">
      <speaker> Лікар </speaker>
      <p> Я й сам уже про те думав. Правда, до нашої панночки не легко приступитись. Та я теж не в
       тім’я битий, либонь, і ми в свій час книжки читали, та ще такі, про які панночкам і не
       снилось. Ех, панночки, панночки! Бідовий народ! Прочитає останнє слово науки і думає, що вже
       всю мудрість глинула. По-моєму, чим менше панночка книжок читає, тим краще, їй же богу! </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <stage> (слухала його неуважно) </stage>
      <p> Так ви поговорите з нею? </p>
     </sp>
     <sp who="Lіkar">
      <speaker> Лікар </speaker>
      <p> Та вже ж, та вже ж, побачимо, чий чорт старший… </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Знаєте, Якове Григоровичу, як дивлюсь я на оті книжки, то, здається, так би їх і шпурнула
       в піч! </p>
     </sp>
     <sp who="Lіkar">
      <speaker> Лікар </speaker>
      <p> А знаєте, Олімпіадо Іванівно, як дивлюсь я на оті книжки, то, здається, вони і без нас у
       піч полетять, а на їх місце стане тоненький збірник творів Ореста Михайловича Груїча. Ех, то,
       знаєте, теперішні паничі плохі, а за наших часів така панночка не гуляла б на волі до
       двадцять п’ятого року. Та й то, я думаю, що Любові Олександрівні не прийдеться слухати моєї
       лекції. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Чому так? </p>
     </sp>
     <sp who="Lіkar">
      <speaker> Лікар </speaker>
      <p> Тому, що їй в церкві іншу прочитають: «А жена да убоится своего мужа». Найкраща наука для
       жінки, далебі! </p>
     </sp>
     <stage> Олімпіада Іванівна хитає головою. </stage>
     <sp who="Lіkar">
      <speaker> Лікар </speaker>
      <p> Ну, Олімпіадо Іванівно, так не можна: «Отчаяние есть смертный грех». Я вам скажу, що Орест
       Михайлович і Любов Олександрівна недарма вкупі глиняних болванів так пильно малюють; я в сих
       речах ніколи не помиляюсь. Е! ви щось такі суворі! Я собі втікаю. (Встає.) Бувайте здорові!
      </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Ні, куди ж ви? От зараз і Любочка прийде! </p>
     </sp>
     <sp who="Lіkar">
      <speaker> Лікар </speaker>
      <p> Тільки Любочці й розмови, що з старим лікарем! Олімпіадо Іванівно, я люблю бути першою, а
       не третьою особою! (Сміється.) Моліться богу та лягайте спать, і все гаразд буде! </p>
      <stage> (Подає руку.) </stage>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Добраніч. Тільки ви й розважаєте мене. </p>
     </sp>
     <stage> Лікар виходить. </stage>
    </div>
    <div type="scene">
     <head> Вихід 12 </head>
     <stage> Олімпіада Іванівна сама; порядкує, закриває піаніно, складає ноти, гасить світло біля
      гіпсової голови, потім хоче взяти її, але лишає, промовивши: «Цур тобі, чиста мара!» – і
      виносить в другу хату дошку з малюнком і скриньку з олівцями, а потім виходить з другої хати з
      розрахунковою книжкою в руках, сідає в крісло біля великого стола, де горить лампа з червоний
      абажуром. </stage>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Ну, порахую (пише): свічки – 25 к., сірники – 5 к., цукор – 60 к., марка Любочці – 7 к.
       (Говорить далі невиразно слова, цифри трохи виразніше; по голосу чутно, що її сон клонить.)
       …12 …15 …8. Що там ще? (Задумується, сонно кивнувши головою, спиняється, далі знов. Трохи
       голосніше.) Кава – 45 і цикорію – 6. Ну, тепер порахуємо: 25 та 5 – 30, та 66 – 90, та 7 –
       97, та 12, та 12… (Знов замовкла, кивнувши сонно головою вперед, і прокинулась.) Що це я? 97
       та 12, то буде руб… так, руб та 9 коп., руб і 9 та 15… 15… ото втомилась я, та 16, та 19…
      </p>
     </sp>
     <stage> Одкидає голову на спинку крісла і засипає. Згодом чутно, як тричі дзвонять, далі згодом
      входять. </stage>
    </div>
    <div type="scene">
     <head> Вихід 13 </head>
     <stage> Любов і Орест вертаються. Олімпіада Іванівна спить у кріслі. </stage>
     <sp who="Ljubov">
      <speaker> Любов </speaker>
      <p> Чого ми так хутко вернулись? </p>
     </sp>
     <sp who="Orest">
      <speaker> Орест </speaker>
      <p> Мені здавалось, що вам холодно, у вас аж руки тремтять. </p>
     </sp>
     <sp who="Ljubov">
      <speaker> Любов </speaker>
      <p> То не від холоду… А втім, не знаю, може. (Завважає Олімпіаду Іванівну.) А, тіточка спить? </p>
      <stage> (Підходить, дивиться на неї.) </stage>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <stage> (прокидається) </stage>
      <p> Га, що тут? Ах, се ти, Любочко? Ну, як се я заснула? </p>
     </sp>
     <sp who="Ljubov">
      <speaker> Любов </speaker>
      <p> Ідіть, тіточко, та ляжте як слід, я тут сама зачиню за Орестом. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Добре, я іду. Добраніч, голубочко. (Цілує її.) Та не сидіть довго, бо знаєш, тобі шкодить.
      </p>
     </sp>
     <sp who="Ljubov">
      <speaker> Любов </speaker>
      <p> Знаю, знаю, добраніч ! </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <stage> (відходячи) </stage>
      <p> Та не забудь же зачинити двері! </p>
     </sp>
     <sp who="Ljubov">
      <speaker> Любов </speaker>
      <p> Гаразд, гаразд. </p>
     </sp>
     <stage> Олімпіада Іванівна виходить. </stage>
    </div>
    <div type="scene">
     <head> Вихід 14 </head>
     <stage> Любов і Орест. </stage>
     <sp who="Ljubov">
      <speaker> Любов </speaker>
      <p> Добраніч. </p>
      <stage> (Подає руку.) </stage>
     </sp>
     <sp who="Orest">
      <speaker> Орест </speaker>
      <p> Ви проганяєте мене? Але ж я не можу так піти. Мені треба поговорити з вами про те, що
       точить мене увесь сей вечір. Тепер, як ми з вами йшли туди й назад, ви до мене й десяти слів
       не промовили… Любо, перше між нами не було так. </p>
     </sp>
     <sp who="Ljubov">
      <speaker> Любов </speaker>
      <p> Багато такого, що перше було, тепер мусить бути зовсім, зовсім інакше… </p>
     </sp>
     <sp who="Orest">
      <speaker> Орест </speaker>
      <p> Любо, як ви се сказали? Нащо ви се говорите? </p>
     </sp>
     <stage> Пауза. </stage>
     <p> Ви якось чудно поводитесь зі мною останнього часу. Ви немов умисне втікаєте від мене; як
      тільки я прийду, ви зараз знаходите діло на місті або посилаєте по Олександру Вікторівну, щоб
      грати в чотири руки. І сьогодні ви недарма так гаряче просили її зостатись. Часом я цілий день
      стараюсь почути од вас хоч одно ласкаве слово, жду того слова, як старець милостині, і часто
      даремне… Сьогодні оце ввечері, здавалося мені, ви повернулись до давнього дружнього тону, а
      тепер знов… </p>
     <stage> Люба сидить, спустивши очі, мовчазна, нерухома. </stage>
     <p> Що з вами? Ви мовчазні? Ви навіть дивитись на мене не хочете? Чи я маю йти собі геть від
      вас? </p>
     <sp who="Ljubov">
      <speaker> Любов </speaker>
      <stage> (глухим голосом, повагом) </stage>
      <p> Як уважаєте! </p>
     </sp>
     <sp who="Orest">
      <speaker> Орест </speaker>
      <p> Любо, се для мене просто… </p>
      <stage> (Поривається до неї, але спиняється, одвертає лице і одступає.) </stage>
     </sp>
     <sp who="Ljubov">
      <speaker> Любов </speaker>
      <stage> (раптово встала, схопила його за руку обома руками) </stage>
      <p> Оресте, простіть! Я не знаю… Мені вас так шкода, так жаль!.. </p>
      <stage> (Пускає його руку, падає на коліна, припадає до крісла й ридає.) </stage>
     </sp>
     <sp who="Orest">
      <speaker> Орест </speaker>
      <stage> (кидається до неї) </stage>
      <p> Люба! моя Люба, моя дорога! Чого ти? Що з тобою? </p>
     </sp>
     <sp who="Ljubov">
      <speaker> Любов </speaker>
      <stage> (встає, говорить між риданням) </stage>
      <p> Не зовіть мене своєю; я не хочу бути вашим злим духом, вампіром. </p>
     </sp>
     <sp who="Orest">
      <speaker> Орест </speaker>
      <p> Доле моя, що ти кажеш? Не злим духом, не вампіром будеш ти, а будеш моєю зорею, моїм
       коханням ! </p>
     </sp>
     <sp who="Ljubov">
      <speaker> Любов </speaker>
      <stage> (закриває лице руками, немов від жаху) </stage>
      <p> Ох, нащо се слово? Тепер все пропало! Я так хтіла бути вашим другом, вірте мені, більш
       ніким я не хочу, не можу і не повинна бути… (Знов ридає.) Тепер і се пропало. </p>
     </sp>
     <sp who="Orest">
      <speaker> Орест </speaker>
      <stage> (докірливо) </stage>
      <p> Любо, сором, сором не мати одваги перед своєю власною душею. Де ж твої горді речі?
       Пам’ятаєш, як ти казала, що будеш завжди вільна й одважна? Чи се та одвага? Чи вона в тім,
       щоб топтати своє серце, губити своє і чуже щастя? Сумна ж твоя одвага!.. </p>
     </sp>
     <sp who="Ljubov">
      <speaker> Любов </speaker>
      <p> Мені страшно за тебе, тільки за тебе! Чи стане у нас сили для такого непевного кохання?
       Що, коли наша блакитна квітка – мрія? Скільки горя, скільки муки тоді? </p>
     </sp>
     <sp who="Orest">
      <speaker> Орест </speaker>
      <p> Чого жахатись мого слова? Я кохатиму тебе так, як ти того схочеш. Наше кохання буде чисте,
       як та чарівна троянда. Ти можеш мені одібрати моє життя, моє світло, але мого кохання не
       можеш одібрати, його вже ніхто не вирве з мого серця, навіть ти. Пізно вже рятувати мене, та
       й не хочу я такого рятунку. </p>
     </sp>
     <stage> Любов стоїть мовчки, опустивши голову і руки. </stage>
     <sp who="Orest">
      <speaker> Орест </speaker>
      <stage> (підходить до неї ближче) </stage>
      <p> Любо, що ти казала: тільки млява і полохлива людина не любить і боїться риску? </p>
     </sp>
     <sp who="Ljubov">
      <speaker> Любов </speaker>
      <stage> (пройшла по хаті разів зо два, з раптовими жестами, далі спинилась біля консолі проти
       Ореста) </stage>
      <p> Оресте, ти дорікав мені, що в мене бракує одваги, що я боюсь сама собі сказати правду в
       вічі… я тепер нічого не боюсь, нічого… Слухай! Я люблю тебе, давно люблю, над життя, над
       щастя, над усе на світі. Люби мене, я щастя хочу! </p>
     </sp>
     <sp who="Orest">
      <speaker> Орест </speaker>
      <p> Люба, кохана! </p>
      <stage> (Обійма її.) </stage>
     </sp>
     <sp who="Ljubov">
      <speaker> Любов </speaker>
      <stage> (цілує його, мов у нестямі, потім одхиляється і дивиться йому проникливо в вічі) </stage>
      <p> Ти не пожалкуєш об сім? Ти не будеш мені дорікати, не злякаєшся мене? Будеш любити мене
       завжди, завжди? </p>
     </sp>
     <sp who="Orest">
      <speaker> Орест </speaker>
      <stage> (не слухає її слів, палко цілує) </stage>
      <p> Нащо слова, нащо присяги? Не треба їх! Я тебе люблю і більш нічого не знаю! </p>
     </sp>
     <stage> Завіса </stage>
    </div>
   </div>
   <div type="act">
    <head>Дія третя</head>
    <stage> Літне мешкання. Праворуч будинок з верандою і садком. На авансцені, теж праворуч,
     альтанка або трельяж, обернутий до публіки виходом. Ліворуч теж будинок, менший. Далі будинки і
     сільські хатки в садах. В глибині сцени річка з пологим піскуватим берегом. Ранок. Світло
     яскраве. </stage>
    <stage> Перед здійманням завіси чутно pianissimo, гуртовий спів «Пливе човен, води повен»,
     дедалі іде він crescendo. Завіса здіймається, і в глибині сцени на річці показується човен з
     компанією співців. </stage>
    <div type="scene">
     <head> Вихід 1 </head>
     <stage> Човен пристає до берега і з нього виходить Орест, Милевський, Острожин, Саня і дві
      панночки. Перша панночка гарненька, в косах у неї лелії річні. </stage>
     <sp who="1-sha pannochka">
      <speaker> 1-ша панночка </speaker>
      <p> Що ж, панове, будемо кашу варити? </p>
     </sp>
     <sp who="Sanja">
      <speaker> Саня </speaker>
      <p> Та яка там каша? Снідати будемо у нас. (До Милевського.) Сергію, піди, серце, розпоряди,
       щоб скоріше давали. </p>
     </sp>
     <stage> Милевський пішов у будинок ліворуч. </stage>
     <p> Потім погуляємо в лісі, а вогні палити добре тільки увечері. </p>
    </div>
    <div type="scene">
     <head> Вихід 2 </head>
     <stage> Ті ж без Милевського. </stage>
     <sp who="Ostrozhin">
      <speaker> Острожин </speaker>
      <stage> (до другої панночки) </stage>
      <p> Добре ваші українські пісні придаються замість баркароли, ніяк я не сподівався! </p>
     </sp>
     <sp who="2-ga pannochka">
      <speaker> 2-га панночка </speaker>
      <p> Чому не сподівались? </p>
     </sp>
     <sp who="Ostrozhin">
      <speaker> Острожин </speaker>
      <p> Де ж, такий контраст: примітивний спів полудикого народу і – баркарола! </p>
     </sp>
     <sp who="1-sha pannochka">
      <speaker> 1-ша панночка </speaker>
      <stage> (до Ореста) </stage>
      <p> Ви, Оресте Михайловичу, умієте через вогонь стрибати? </p>
     </sp>
     <sp who="Orest">
      <speaker> Орест </speaker>
      <p> Звичайно, вмію. (До Острожина.) Чого ви, Острожин, знов лаєтесь? </p>
     </sp>
     <sp who="Ostrozhin">
      <speaker> Острожин </speaker>
      <p> Я? </p>
     </sp>
     <sp who="2-ga pannochka">
      <speaker> 2-га панночка </speaker>
      <p> M-r Острожин був ласкавий обізвати наш народ дикарями. </p>
     </sp>
     <sp who="Ostrozhin">
      <speaker> Острожин </speaker>
      <p> Вибачайте, не дикарями, а полудикарями, се різниця, і не тільки ваш тутешній народ, а
       взагалі. Нашому народу бракує навіть початкової культури, дресировки. </p>
     </sp>
     <sp who="Orest">
      <speaker> Орест </speaker>
      <p> Спасибі ! </p>
     </sp>
     <stage> 1-ша панночка сміється. </stage>
     <sp who="Sanja">
      <speaker> Саня </speaker>
      <p> Що ж, Оресте Михайловичу, дресировка всякому потрібна! </p>
     </sp>
     <sp who="Orest">
      <speaker> Орест </speaker>
      <p> Позвольте, однак… </p>
     </sp>
     <sp who="1-sha pannochka">
      <speaker> 1-ша панночка </speaker>
      <stage> (капризним тоном) </stage>
      <p> Оресте Михайловичу, не сваріться, я так не люблю, як люди споряться! </p>
     </sp>
    </div>
    <div type="scene">
     <head> Вихід 3 </head>
     <stage> Ті ж і Милевський. </stage>
     <sp who="Milevs'kij">
      <speaker> Милевський </speaker>
      <stage> (виходить з будинку) </stage>
      <p> Все вже готово, Санечко. </p>
     </sp>
     <sp who="Sanja">
      <speaker> Саня </speaker>
      <p> Гаразд. Прошу, панове! Тільки треба там з човна забрати… Ти б, Сергію, пішов. </p>
     </sp>
     <stage> Милевський подається до човна, Орест і Острожин собі. </stage>
     <stage> (Саня до них.) </stage>
     <p> Не турбуйтесь, панове, він може й сам забрати, там небагато! </p>
     <stage> Паничі все-таки йдуть. </stage>
     <p> Забери там і весла, Сергію, а то ще хто вкраде. </p>
     <sp who="Milevs'kij">
      <speaker> Милевський </speaker>
      <stage> (од берега озивається) </stage>
      <p> Добре! </p>
     </sp>
     <sp who="2-ga pannochka">
      <speaker> 2-га панночка </speaker>
      <p> Яка ж ваша домівка, Саню? Добре врядились? </p>
     </sp>
     <sp who="Sanja">
      <speaker> Саня </speaker>
      <p> Так собі, по-літньому. От прийдеш до мене у місті, і там буде не те, я хочу справжній
       європейський салон врядити. Знаєш, в Росії здебільшого навіть заможні люди не вміють
       впорядити хати як слід, а, наприклад, у французів… </p>
     </sp>
     <stage> Панове вертаються від човнів з веслами і дамськими речами. </stage>
     <p> Ну, просимо, панове! </p>
     <stage> (Подається до будиночка.) </stage>
     <sp who="Orest">
      <speaker> Орест </speaker>
      <p> Та я хтів ще до матері зайти. </p>
     </sp>
     <sp who="Milevs'kij">
      <speaker> Милевський </speaker>
      <p> Ще зайдете, маєте час, ходіть, ходіть; не зраджуйте товариства. </p>
     </sp>
     <stage> Ідуть з Орестом вперед; панночки з Острожиним трохи відстали. </stage>
     <sp who="2-ga pannochka">
      <speaker> 2-га панночка </speaker>
      <stage> (стиха) </stage>
      <p> Хто б міг думати, щоб з Милевського вийшов такий взірцевий чоловік і господар дому! </p>
     </sp>
     <sp who="Ostrozhin">
      <speaker> Острожин </speaker>
      <p> Ба! все то дресировка! </p>
     </sp>
     <stage> Сміючись, входять на ганок, потім у двері будинку. </stage>
    </div>
    <div type="scene">
     <head> Вихід 4 </head>
     <stage> З будинку ліворуч на веранду виходить Любов. В руках у неї складений стілець і скринька
      з красками. Вона ставить стілець, сідає боком до публіки, одчиняє скриньку, виймає палітру і
      пензлі, набирає красок і починає малювати на дощечці, вправленій в віко скриньки, від часу до
      часу поглядаючи на річку. Вид у неї змарнілий, немов заклопотаний. Згодом зітхає, становить
      скриньку долі, підпирає голову руками, а лікті впирає в коліна й задумується. </stage>
    </div>
    <div type="scene">
     <head> Вихід 5 </head>
     <stage> Любов, лікар входить справа, з вудкою і кошиком в руках. </stage>
     <sp who="Lіkar">
      <speaker> Лікар </speaker>
      <stage> (гукає) </stage>
      <p> Здорові, панночко! </p>
     </sp>
     <sp who="Ljubov">
      <speaker> Любов </speaker>
      <stage> (кинулась, аж затремтіла) </stage>
      <p> Здорові! Ох, злякали ви мене! </p>
     </sp>
     <sp who="Lіkar">
      <speaker> Лікар </speaker>
      <p> Чого? Ви думали, може, що се не я гукаю, а який перелесник? (Зіходить на веранду і подає
       Любі руку.) Ну, здорові ще раз! </p>
      <stage> (Сідає на сходах.) </stage>
     </sp>
     <stage> Любов вітається з ним. </stage>
     <sp who="Lіkar">
      <speaker> Лікар </speaker>
      <p> Що се ви, панночко, такі сьогодні якісь знервовані? Може, нездорові? </p>
     </sp>
     <sp who="Ljubov">
      <speaker> Любов </speaker>
      <p> Хто його знає, так якось не по собі: голова болить, і якось серце заходиться… не
       виспалась, певне. </p>
     </sp>
     <sp who="Lіkar">
      <speaker> Лікар </speaker>
      <p> Чого ж се так, душно було? </p>
     </sp>
     <sp who="Ljubov">
      <speaker> Любов </speaker>
      <p> Ні, окрім того, так мені якось було не то сумно, не то страшно, трудно розказати. Сиділа я
       вчора в своїй хаті, писала листи довго, тіточка вже спала, і чогось мене такий острах взяв.
       От не вірю я в жадні пречуття, але так все здавалось, немов щось має статись недобре у нас,
       чи з тіточкою, чи що… Я пішла собі понад річку. От сама не боялась іти, бо я не того боялась,
       що навколо мене, а якось самої себе страшно, того, що в мені. Мені здавалось, що от-от я мушу
       чогось закричати не своїм голосом і всіх вжахнути. Я довго стояла над річкою, було так темно,
       і в ній немов щось ворушилось, росло… і раптом мені подумалось: ах, се ж зо мною самою буде
       нещастя… Я стояла, аж поки став біліти день; тоді я пішла спати. І таке мені снилось недобре…
       Мені снився страх, почуття страху без причини. Ах, взагалі мені тепер такі сни сняться, такі
       тяжкі сни! І чого се, скажіть? </p>
     </sp>
     <sp who="Lіkar">
      <speaker> Лікар </speaker>
      <p> Ет, все то, панночко, нерви. От я вам Cali bromati пропишу або щось такого. Се нічого, се
       з панночками часто буває. </p>
     </sp>
     <sp who="Ljubov">
      <speaker> Любов </speaker>
      <stage> (всміхнувшись) </stage>
      <p> Чого ж, власне, з панночками, а з паніями? </p>
     </sp>
     <sp who="Lіkar">
      <speaker> Лікар </speaker>
      <p> Е, з паніями там вже інша річ, там більше так, спересердя, знаєте, часами, ну там
       істерика, млості… А в панночки воно, певно, так, пречуття, страхи. Бо що ж, маєте собі, живе
       панночка на дозвіллі, читає, мріями усякими займається і серця нікому розказати, а воно собі
       молоде, ну не без того, щоб нам якої, як то кажуть, присухи не було. Дівоче серце не камінь.
      </p>
     </sp>
     <sp who="Ljubov">
      <speaker> Любов </speaker>
      <p> Ну, хіба ж у заміжніх жінок не буває часом ще більше горя? </p>
     </sp>
     <sp who="Lіkar">
      <speaker> Лікар </speaker>
      <p> Е, все то, знаєте, не те. Там уже хіба, борони боже, якого нещастя!.. Людина собі
       встановилась, вибрала собі свою лінію, має обов’язки, сім’ю, тут уже ніколи настроюватись на
       романтичний лад. Та вже ж недарма по статистиці так виходить, що між одруженими людьми менше
       бував нервових і душевних хвороб. Спокійне, впорядковане життя – найкращий лік проти всяких
       справжніх і можливих хвороб. </p>
     </sp>
     <sp who="Ljubov">
      <speaker> Любов </speaker>
      <p> Так, я про се читала. Ну, а як ви думаєте, наприклад, мені недавно одна товаришка писала,
       – ви її не знаєте, вона в Петербурзі, – от у неї мати померла з сухот. А тепер ся товаришка
       заміж має виходить. Правда ж, се не гаразд? </p>
     </sp>
     <sp who="Lіkar">
      <speaker> Лікар </speaker>
      <p> Ваша ж товаришка здорова сама? </p>
     </sp>
     <sp who="Ljubov">
      <speaker> Любов </speaker>
      <p> Та здорова до якого часу. </p>
     </sp>
     <sp who="Lіkar">
      <speaker> Лікар </speaker>
      <p> Ну, то й дай їй боже в добрий час! Як станемо розбирати, в кого яка мати, та дід, та баба,
       то половину людей прийдеться хіба в ченці постригти. Знаю я таких, що, здається, всі ворони
       кракали на їх шлюб, а вони собі живуть любесенько, дарма що у Крафт-Ебінга та Вейсмана
       благословенія не просили. Думаєте, добро яке з того бурлакування? Де там! Старий кавалер – то
       так все одно, як старий собака, вірте моїй совісті, з власного досвіду кажу. </p>
      <stage> (Сміється, Люба теж.) </stage>
     </sp>
     <sp who="Ljubov">
      <speaker> Любов </speaker>
      <p> От так атестат старим кавалерам! Чи то й старим паннам такий самий? </p>
     </sp>
     <sp who="Lіkar">
      <speaker> Лікар </speaker>
      <p> Бог з ними, я їх боюся зачіпати, се, знаєте, gens irritable. </p>
      <stage> (Сміється.) </stage>
     </sp>
    </div>
    <div type="scene">
     <head> Вихід 6 </head>
     <stage> Саня, Милевський, Орест, Острожин і панночки. Саня з робочим кошиком, перша панночка з
      вудкою, друга з сачком. Острожин несе посуду з приманкою для риби, Милевський – плед, килимок
      і складаний стільчик. Милевський прямує до лікаря, переймає стільчик з правої руки в ліву і
      вітається з лікарем. </stage>
     <sp who="Milevs'kij">
      <speaker> Милевський </speaker>
      <p> Почув я з хати олімпійський сміх і зараз подумав: значить, наш ескулап тут! (Завваживши
       вудку.) А, і ви узброєні? </p>
     </sp>
     <sp who="Lіkar">
      <speaker> Лікар </speaker>
      <p> Та що ж, думаю собі, ачей же й на мене якийсь дурний карась набіжить, невже ж я дурніший
       від усіх карасів, щоб так-таки ні одного не вловити? </p>
     </sp>
     <sp who="Milevs'kij">
      <speaker> Милевський </speaker>
      <stage> (до лікаря) </stage>
      <p> Ну, то ходім разом, виберем місце. </p>
     </sp>
     <stage> Виходять обидва. </stage>
    </div>
    <div type="scene">
     <head> Вихід 7 </head>
     <stage> Ті ж без лікаря і Милевського. </stage>
     <sp who="Orest">
      <speaker> Орест </speaker>
      <stage> (підходить до Любові) </stage>
      <p> Добридень, Любо! (Тихше.) Ти підеш з нами? </p>
     </sp>
     <sp who="Ljubov">
      <speaker> Любов </speaker>
      <stage> (холодно) </stage>
      <p> Добридень. Ні, не піду. </p>
     </sp>
     <sp who="Orest">
      <speaker> Орест </speaker>
      <p> Чому? </p>
     </sp>
     <sp who="Ljubov">
      <speaker> Любов </speaker>
      <p> Так, без мене обійдеться. (Повертається до Сані.) Здорова! Ви були аж у місті? </p>
     </sp>
     <sp who="1-sha panna">
      <speaker> 1-ша панна </speaker>
      <stage> (оддалі стоїть, з Любов’ю не вітається, незнайома) </stage>
      <p> Оресте Михайловичу, у мене гачка нема! Поможіть. </p>
     </sp>
     <stage> Орест підходить нехотя до неї. Любов прикро глянула в той бік. </stage>
     <sp who="Sanja">
      <speaker> Саня </speaker>
      <stage> (до Любові) </stage>
      <p> Так, от і Ореста Михайловича зустріли там, на пристані, в чаянії парохода, та й забрали з
       собою. </p>
      <stage> (Виходить, обмахуючись листком пальмовим.) </stage>
     </sp>
     <sp who="Ostrozhin">
      <speaker> Острожин </speaker>
      <stage> (вітається з Любов’ю) </stage>
      <p> Що це ви, Любов Олександрівно, до наших parties de plaisir не пристаєте? Чи здорові? </p>
     </sp>
     <sp who="Ljubov">
      <speaker> Любов </speaker>
      <stage> (неуважно, все поглядаючи на Ореста і 1-шу панну) </stage>
      <p> Ви давно приїхали? Я якось не чула! </p>
     </sp>
     <sp who="Ostrozhin">
      <speaker> Острожин </speaker>
      <p> Ні, недавно! (Глянув на посуду з приманкою, що держить в руках, стиха промовля.) Фу,
       однак, се досить противна штука! </p>
      <stage> (Нишком одійшов і поставив долі.) </stage>
     </sp>
     <sp who="1-sha panna">
      <speaker> 1-ша панна </speaker>
      <stage> (говорить з Орестом під час розмови Люби з іншими) </stage>
      <p> Ви, здається, нудитесь сьогодні, Оресте Михайловичу? </p>
     </sp>
     <sp who="Orest">
      <speaker> Орест </speaker>
      <p> Ні, то вам так здається. </p>
     </sp>
     <sp who="1-sha panna">
      <speaker> 1-ша панна </speaker>
      <p> Ні, у вас чудна натура, ви, наприклад, казали, що вам тут не пишеться, а тим часом ви на
       лоні природи… </p>
     </sp>
     <sp who="Orest">
      <speaker> Орест </speaker>
      <p> Часом одного лона природи буває мало… </p>
     </sp>
     <sp who="1-sha panna">
      <speaker> 1-ша панна </speaker>
      <stage> (кокетливо спускає очі) </stage>
      <p> Так, се правда. </p>
     </sp>
     <sp who="Orest">
      <speaker> Орест </speaker>
      <p> Недарма люди завжди старались заселити порожні ліси і води німфами, русалками, взагалі
       чимсь живим, хоч би й фантастичним, вимареним. Окрім того, для літературної роботи треба
       духовної рівноваги, певне… </p>
     </sp>
     <sp who="Ostrozhin">
      <speaker> Острожин </speaker>
      <stage> (озивається) </stage>
      <p> Навпаки, літератор наших часів мусить відчувати на собі всі підвищення і пониження
       температури громадського організму. </p>
     </sp>
     <sp who="Orest">
      <speaker> Орест </speaker>
      <stage> (не вважаючи на нього) </stage>
      <p> От сеї-то рівноваги я не вмію осягти самохіть. Я не належу до школи parnassiens. </p>
     </sp>
     <sp who="Ljubov">
      <speaker> Любов </speaker>
      <stage> (озивається різко) </stage>
      <p> Але я не думала досі, що ви до символістів належите! </p>
     </sp>
     <sp who="Orest">
      <speaker> Орест </speaker>
      <p> Я? До символістів? </p>
     </sp>
     <stage> Любов не відповідає. До неї підходить друга панна, вітається. </stage>
     <sp who="Ljubov">
      <speaker> Любов </speaker>
      <p> Давно ми з вами не бачились. </p>
     </sp>
     <sp who="Ostrozhin">
      <speaker> Острожин </speaker>
      <stage> (до Сані) </stage>
      <p> А мені подобаються символісти. </p>
     </sp>
     <sp who="Sanja">
      <speaker> Саня </speaker>
      <p> Невже? </p>
     </sp>
     <sp who="Ostrozhin">
      <speaker> Острожин </speaker>
      <p> Серйозно! (Таємничим голосом, розводячи руками без ладу.) «Мої блідо-жовті мрії спустились
       на серце твоє…» – знаєте, щось таке таємниче… – «Немов павуки хрестовії…» </p>
     </sp>
     <sp who="Sanja">
      <speaker> Саня </speaker>
      <stage> (сміється) </stage>
      <p> Ет! </p>
     </sp>
     <sp who="2-ga panna">
      <speaker> 2-га панна </speaker>
      <stage> (до Люби) </stage>
      <p> Вас можна повіншувати? </p>
     </sp>
     <sp who="Ljubov">
      <speaker> Любов </speaker>
      <p> З чим? </p>
     </sp>
     <sp who="2-ga panna">
      <speaker> 2-га панна </speaker>
      <p> Мені казали, що ви заручені. </p>
     </sp>
     <sp who="Ljubov">
      <speaker> Любов </speaker>
      <p> Спасибі за новину. З ким же се? </p>
     </sp>
     <sp who="2-ga panna">
      <speaker> 2-га панна </speaker>
      <stage> (оглядається на Ореста) </stage>
      <p> Ах, вибачайте, се, значить, так собі, чутка. А мені переказували, як щось певного. </p>
     </sp>
     <sp who="Ljubov">
      <speaker> Любов </speaker>
      <p> Цікава б я знати психологію спеціалістів по чужих справах, певне, се якісь великі
       альтруїсти, бо вже ж напевне їм на свої справи часу не зостається. </p>
     </sp>
     <sp who="Sanja">
      <speaker> Саня </speaker>
      <stage> (до товариства) </stage>
      <p> Ходім же, панове! Що ми тут печемось? Та ходи ж і ти, Любочко! </p>
     </sp>
     <sp who="Ljubov">
      <speaker> Любов </speaker>
      <p> Ні, я не можу. </p>
     </sp>
     <sp who="Sanja">
      <speaker> Саня </speaker>
      <p> Ну, як уважаєш… Оресте Михайловичу, а де ж ваша вудка? </p>
     </sp>
     <sp who="Orest">
      <speaker> Орест </speaker>
      <p> Я, може, згодом прийду, мені справді треба до матері зайти на який час. </p>
     </sp>
     <sp who="l-sha panna">
      <speaker> l-ша панна </speaker>
      <p> Приходьте ж, ви обіцяли показати мені, як ловити сачком. </p>
     </sp>
     <stage> Товариство рушає. </stage>
    </div>
    <div type="scene">
     <head> Вихід 8 </head>
     <stage> Любов і Орест. </stage>
     <stage> Любов сидить, опустивши очі. Орест зійшов на веранду, став, прислонився до стовпа,
      дивиться на неї, вона встає, немов хоче йти геть. </stage>
     <sp who="Orest">
      <speaker> Орест </speaker>
      <p> Любо! </p>
     </sp>
     <sp who="Ljubov">
      <speaker> Любов </speaker>
      <stage> (спиняється, але не здіймає очей) </stage>
      <p> Що? Іди до матері, ти ж казав, тобі треба. </p>
     </sp>
     <sp who="Orest">
      <speaker> Орест </speaker>
      <p> Я сказав для того, щоб тільки не йти з ними. </p>
     </sp>
     <sp who="Ljubov">
      <speaker> Любов </speaker>
      <p> Даремне. Можна було піти. </p>
     </sp>
     <sp who="Orest">
      <speaker> Орест </speaker>
      <p> Ти чогось чудна сьогодні, якась розстроєна, змарніла, чи не слаба ти? Я ще вчора помічав…
      </p>
     </sp>
     <sp who="Ljubov">
      <speaker> Любов </speaker>
      <stage> (змінює тон холодний, саркастичний на палкий) </stage>
      <p> Вчора помічав… а сьогодні цілий ранок тобі було даремнісінько! </p>
     </sp>
     <sp who="Orest">
      <speaker> Орест </speaker>
      <p> Любо! Бог з тобою. Я увесь час тільки й думав, як би відчепитись від сього осоружного
       товариства. </p>
     </sp>
     <sp who="Ljubov">
      <speaker> Любов </speaker>
      <p> Ах, на бога, «осоружного»! Від якого часу воно тобі осоружним стало? </p>
     </sp>
     <sp who="Orest">
      <speaker> Орест </speaker>
      <p> Від того, як ти перестала в ньому бувати. </p>
     </sp>
     <sp who="Ljubov">
      <speaker> Любов </speaker>
      <p> Чого ж мені бувати в ньому! Щоб кидати тінь і там? Мало тобі й так тої тіні!.. </p>
     </sp>
     <sp who="Orest">
      <speaker> Орест </speaker>
      <p> Сором тобі таке говорити! </p>
     </sp>
     <sp who="Ljubov">
      <speaker> Любов </speaker>
      <p> Не думай, що я нічого не розумію. </p>
     </sp>
     <stage> На сі слова входить мати Ореста збоку і спиняється за трельяжем. </stage>
     <p> Що ж, іди, іди від мене на лоно природи, там, може, якраз знайдеш і русалочку з леліями
      річними в косах! </p>
     <sp who="Orest">
      <speaker> Орест </speaker>
      <stage> (ледве стримуючись) </stage>
      <p> Ну, Любо, се вже щось таке, чого я зовсім не розумію. Се не подібно до тебе, я навіть не
       змагаюсь. </p>
     </sp>
     <sp who="Ljubov">
      <speaker> Любов </speaker>
      <stage> (іронічно) </stage>
      <p> Ах, яка лагідність голубина! </p>
      <stage> (Раптом заходиться істеричним плачем і кидається в хату.) </stage>
     </sp>
     <stage> Орест хоче бігти за Любою. </stage>
     <sp who="Mati">
      <speaker> Мати </speaker>
      <stage> (гукає) </stage>
      <p> Оресте! </p>
     </sp>
     <sp who="Orest">
      <speaker> Орест </speaker>
      <stage> (спиняється) </stage>
      <p> Я зараз, мамо. Пожди! </p>
      <stage> (Хоче йти за Любою.) </stage>
     </sp>
    </div>
    <div type="scene">
     <head> Вихід 9 </head>
     <stage> Орест і пані Груїчева. </stage>
     <sp who="Gruїcheva">
      <speaker> Груїчева </speaker>
      <stage> (виходить на веранду, бере Ореста за руку) </stage>
      <p> Ні, Оресте, пожди, ти мусиш вислухати мене. </p>
     </sp>
     <sp who="Orest">
      <speaker> Орест </speaker>
      <p> Мамо, якраз ти вибрала невластивий час для розмов, я тепер не в такому настрою. </p>
     </sp>
     <sp who="Gruїcheva">
      <speaker> Груїчева </speaker>
      <p> Нема часу вибирати настроїв. Прости, я буду без передмов. Слухай, твої відносини до Люби
       дуже не тішать мене. </p>
     </sp>
     <sp who="Orest">
      <speaker> Орест </speaker>
      <p> Що ти бачиш лихого в нашій приязні? </p>
     </sp>
     <sp who="Gruїcheva">
      <speaker> Груїчева </speaker>
      <p> Слово приязнь тут не підходить; між друзями не буває таких сцен, як от тільки що була. Що
       казати, усі вважають вас все одно що зарученими; мені вже не раз натякали на се. А тим часом
       ти сам знаєш, що се не до ладу. Ти мусиш подумати про се і не заводити справи далеко, а
       розійтись, поки є час. </p>
     </sp>
     <sp who="Orest">
      <speaker> Орест </speaker>
      <p> Чого ж розійтись? </p>
     </sp>
     <sp who="Gruїcheva">
      <speaker> Груїчева </speaker>
      <p> А який же, по-твоєму, вихід! Хіба ж краще дражнити її і себе? Так же довго тривати не
       може, се фальшиво і тяжко, гра в якусь надземну любов пристала хіба підліткам, і я ніколи не
       повірю, щоб Люба була справді такою дитинкою, як вона з себе удає, їй не шістнадцять літ.
       Вона просто дуже зручно розлічила всі ходи. </p>
     </sp>
     <sp who="Orest">
      <speaker> Орест </speaker>
      <p> Мамо, я прошу тебе не говорити так про Любу, інакше я не можу розмовляти далі. </p>
     </sp>
     <sp who="Gruїcheva">
      <speaker> Груїчева </speaker>
      <p> Будь ласка, я маю право вимовляти свої думки і не добирати стилю для рідного сина. Ну, а
       чим же ти об’ясниш те, що вона тримає тебе коло себе, мов на ретязі тримає, як павук… </p>
     </sp>
     <sp who="Orest">
      <speaker> Орест </speaker>
      <p> Ну, се ще хто його зна, хто кого більше тримає. </p>
     </sp>
     <sp who="Gruїcheva">
      <speaker> Груїчева </speaker>
      <p> Звісно, вона тебе. Що з того, що вона не зветься твоєю жінкою? Так найкраще, всі права і
       ні одного обов’язку! </p>
     </sp>
     <sp who="Orest">
      <speaker> Орест </speaker>
      <p> Мамо, ти сама собі перечиш. Се навіть проти всякої логіки! </p>
     </sp>
     <sp who="Gruїcheva">
      <speaker> Груїчева </speaker>
      <p> А де ж у вас логіка? Високі теорії, нова мораль!.. Добра мораль, зав’язати світ людині.
       Ні, не буде сього, я не дам тебе на поталу сій demi-vierge, сій упириці. Ти мусиш покинути
       її. </p>
     </sp>
     <sp who="Orest">
      <speaker> Орест </speaker>
      <p> Сього не буде ніколи, ніколи, скоріш я життя покину! Ти не маєш права вимагати сього! </p>
     </sp>
     <sp who="Gruїcheva">
      <speaker> Груїчева </speaker>
      <p> Оресте ! Я маю право на тебе. Я тебе викохала, виростила, тобі все життя віддала. Нема
       такої жертви, якої я б для тебе не принесла. </p>
     </sp>
     <sp who="Orest">
      <speaker> Орест </speaker>
      <p> Я від тебе ніколи ніяких жертв не просив і тепер не прошу, а ти хочеш відібрати від мене
       життя, моє щастя, се просто егоїзм, насильство. </p>
     </sp>
     <sp who="Gruїcheva">
      <speaker> Груїчева </speaker>
      <p> Оресте, Оресте, дитино моя! Що ти говориш, я ж для тебе на все готова! Женись, покинь
       мене, роби, що хочеш, тільки не губи себе. Хіба ж ти не знаєш, що утопиш себе, як оженишся з
       нею? Її ж мати божевільна була… </p>
     </sp>
     <sp who="Orest">
      <speaker> Орест </speaker>
      <p> Яке мені діло до її матері? </p>
     </sp>
     <sp who="Gruїcheva">
      <speaker> Груїчева </speaker>
      <p> О нещастя моє, невже ж ти візьмеш за себе сю божевільну! </p>
     </sp>
     <stage> З вікна чути крик Люби. </stage>
     <sp who="Orest">
      <speaker> Орест </speaker>
      <p> Так, я візьму її або сам збожеволію, коли ти того хочеш. </p>
      <stage> (Раптово іде геть.) </stage>
     </sp>
     <stage> Мати хапає його за руку, він вириває і кидається до будинку праворуч. </stage>
     <sp who="Gruїcheva">
      <speaker> Груїчева </speaker>
      <p> Оресте, Оресте! </p>
     </sp>
     <stage> Орест входить у двері. </stage>
     <p> Боже мій, боже! </p>
     <stage> (Виходить, схопивши голову руками.) </stage>
    </div>
    <div type="scene">
     <head> Вихід 10 </head>
     <stage> Орест і Любов. </stage>
     <sp who="Ljubov">
      <speaker> Любов </speaker>
      <stage> (вибігає на веранду, одною рукою тримається за голову, другою одвертає від себе
       Ореста) </stage>
      <p> Лиши мене, лиши мене, все скінчено, я виїду, ми більш не побачимось. Твоя мати має рацію,
       ти не повинен брати якоїсь божевільної! </p>
     </sp>
     <sp who="Orest">
      <speaker> Орест </speaker>
      <p> Любо, прости їй, се просто заздрість материнська, вона не звикла ділити мене ні з ким,
       потім вона побачить, яке щастя ти мені даси, і перша попросить у тебе пробачення. </p>
     </sp>
     <sp who="Ljubov">
      <speaker> Любов </speaker>
      <p> Ні, ні, вона правду казала. Я упириця, я п’ю з тебе кров… </p>
     </sp>
     <sp who="Orest">
      <speaker> Орест </speaker>
      <p> Доле моя, що ти говориш? Ти просто розстроєна сьогодні! Заспокойся! Забудь ти сю нещасну
       розмову, що тобі до того! Я ж тебе люблю, як і перше, ні, більше, ніж перше! </p>
     </sp>
     <sp who="Ljubov">
      <speaker> Любов </speaker>
      <stage> (плаче, припавши до колони) </stage>
      <p> О наша блакитна квітка, що з нею сталось! </p>
     </sp>
     <sp who="Orest">
      <speaker> Орест </speaker>
      <p> Не жалуй – що сталось, мусить статись, будем брати те, що дає життя. </p>
     </sp>
     <sp who="Ljubov">
      <speaker> Любов </speaker>
      <p> Не можу, не маю права… </p>
     </sp>
     <sp who="Orest">
      <speaker> Орест </speaker>
      <p> Право! Я знаю тільки одно право, право на щастя! А яке ж ти маєш право віддавати мене в
       жертву якійсь фантазії, якійсь фікції. Ти ж знаєш, що, кидаючи мене, ти губиш мене з тілом і
       душею, у мене нічого не зостанеться в житті без тебе. </p>
     </sp>
     <sp who="Ljubov">
      <speaker> Любов </speaker>
      <stage> (пересилює себе, перестає плакати, кладе йому руку на плече) </stage>
      <p> Ні, коханий, не кажи сього, у тебе зостанеться твій талан. </p>
     </sp>
     <sp who="Orest">
      <speaker> Орест </speaker>
      <p> Він загине без тебе, бо ти моя муза, ти моя поезія. Я тепер нічого не пишу, бо я не маю
       думок в голові, окрім одної, що ти не моя і що я не можу так жити… Ти хочеш загубити навіки
       мене, мою славу і все, що я міг би зробити, бо я чую в собі вогонь, він міг би дива створити,
       але ти хочеш вгасити його. Що ж, нехай гасне, мені тепер нічого не жаль… </p>
     </sp>
     <sp who="Ljubov">
      <speaker> Любов </speaker>
      <p> Оресте, о, як мені тяжко се говорити! Ти молодий, ти можеш пережити, забути се все,
       знайдеш собі кращу. </p>
     </sp>
     <sp who="Orest">
      <speaker> Орест </speaker>
      <stage> (здіймає різко голос) </stage>
      <p> Не ображай мене, я не хочу терпіти сього. Кращої від тебе нема на світі, а хоч би й була,
       то мені її не треба. О, якби ти мене любила так, як я тебе! </p>
     </sp>
     <sp who="Ljubov">
      <speaker> Любов </speaker>
      <p> Оресте, ти знаєш, що я люблю тебе, що я тільки тебе на світі кохаю. </p>
     </sp>
     <sp who="Orest">
      <speaker> Орест </speaker>
      <p> Хто любить, той не віддасть любого в жертву мертвій теорії, мріям кабінетним. </p>
     </sp>
     <sp who="Ljubov">
      <speaker> Любов </speaker>
      <stage> (подається до нього, але затримується з жахом) </stage>
      <p> А що, коли се не мрії? </p>
     </sp>
     <sp who="Orest">
      <speaker> Орест </speaker>
      <p> Дарма! З тобою я на все готовий. Все, все ділитиму а тобою… </p>
     </sp>
     <sp who="Ljubov">
      <speaker> Любов </speaker>
      <p> Навіть божевілля… </p>
     </sp>
     <sp who="Orest">
      <speaker> Орест </speaker>
      <p> Так, все! Тільки будь моя! Скажи: моя? </p>
      <stage> (Обіймає її, цілує.) </stage>
     </sp>
     <sp who="Ljubov">
      <speaker> Любов </speaker>
      <stage> (замираючим голосом) </stage>
      <p> Твоя… </p>
      <stage> (Мліє, опускається і падає з його обіймів додолу, як нежива.) </stage>
     </sp>
     <sp who="Orest">
      <speaker> Орест </speaker>
      <stage> (припадає до неї) </stage>
      <p> Любо, Любо, що з тобою? Ах, вона мов нежива! Я її убив. Любо, Любо, прокинься! </p>
     </sp>
     <sp who="Ljubov">
      <speaker> Любов </speaker>
      <stage> (прокидається після млості) </stage>
      <p> Ах, оце я й лежу? (Схоплюється жваво і легко; до Ореста.) Ти нащо мене додолу кинув? Бач
       який! </p>
     </sp>
     <sp who="Orest">
      <speaker> Орест </speaker>
      <p> Тобі краще, серденько? Що тобі, Любо? </p>
     </sp>
     <sp who="Ljubov">
      <speaker> Любов </speaker>
      <p> Ех, що там! Мені так добре! Я така щаслива! (Кидається йому на шию.) І ти щасливий,
       правда? </p>
     </sp>
     <sp who="Orest">
      <speaker> Орест </speaker>
      <p> Правда, моє щастя, моя! Коли ж ми вже будемо навіки вкупі? Коли ти назовеш мене дружиною
       привселюдно? </p>
     </sp>
     <sp who="Ljubov">
      <speaker> Любов </speaker>
      <p> Ходім! </p>
      <stage> (Бере його за руку.) </stage>
     </sp>
     <sp who="Orest">
      <speaker> Орест </speaker>
      <p> Куди? </p>
     </sp>
     <sp who="Ljubov">
      <speaker> Любов </speaker>
      <p> До церкви. </p>
     </sp>
     <sp who="Orest">
      <speaker> Орест </speaker>
      <stage> (трохи злякано) </stage>
      <p> Чого? </p>
     </sp>
     <sp who="Ljubov">
      <speaker> Любов </speaker>
      <p> До вінця. </p>
     </sp>
     <sp who="Orest">
      <speaker> Орест </speaker>
      <p> Ні, мила, не жартуй, скажи! Чи до жартів тепер? </p>
     </sp>
     <sp who="Ljubov">
      <speaker> Любов </speaker>
      <p> Які там жарти? Нас уже давно ждуть… Ах, стривай, я ж не вбрана, се нічого, я зараз!
       хвилиночку, хвилиночку! (Біжить на веранду, спиняється, обертається і посилає Орестові
       скілька поцілунків рукою.) Вмить, моє кохання!.. Тьотю Ліпо, де моя біла сукня? </p>
      <stage> (Зникає в дверях.) </stage>
     </sp>
     <sp who="Orest">
      <speaker> Орест </speaker>
      <p> Що з тобою, Любо? </p>
      <stage> (Біжить до дверей.) </stage>
     </sp>
     <stage> Люба раптово кинула дверми, замкнула їх. Чутно її голос: «Тобі не можна; жених не
      повинен бути в хаті, поки молода вбирається». </stage>
     <stage> (Орест стукається в двері, йому ніхто не одчиняє. Він біжить до будинку ліворуч.) </stage>
     <p> Сергію Петровичу, Олександро Вікторівно! Хто-небудь, на бога! Рятуйте, поможіть! (Вбігає в
      двері, згодом вибігає знов.) Ніде нікого! О господи! </p>
     <stage> (Знов кидається до будинку праворуч і стукається, далі забігає за будинок і звідти
      чутно, як він стукає.) </stage>
    </div>
    <div type="scene">
     <head> Вихід 11 </head>
     <stage> Любов у білому пеньюарі з розпущеним волоссям, у руках шапочка амазонка з довгим
      вуалем. Олімпіада Іванівна за нею, перелякана, сама не своя. </stage>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Любочко, годі, годі! Ах, що з тобою? </p>
     </sp>
     <sp who="Ljubov">
      <speaker> Любов </speaker>
      <p> Білого не знайшла, все одно, тепер і чорне в моді. (Одриває вуаль од шляпки, рве квітки на
       вазонах, що стоять на веранді, і вкупі з вуалем чіпляє їх на голові собі.) З живими
       оригінальніше буде! </p>
     </sp>
    </div>
    <div type="scene">
     <head> Вихід 12 </head>
     <stage> Саня, Милевський, Орест, Олімпіада Іванівна і Любов. </stage>
     <sp who="Sanja">
      <speaker> Саня </speaker>
      <stage> (побачивши Любу, стала здивована) </stage>
      <p> Що се таке? </p>
     </sp>
     <sp who="Orest">
      <speaker> Орест </speaker>
      <stage> (до Милевського) </stage>
      <p> Де лікар, де лікар, скоріше!.. </p>
     </sp>
     <stage> Саня хапає чоловіка за руку. </stage>
     <sp who="Ljubov">
      <speaker> Любов </speaker>
      <p> Я вже готова. Тільки роль виучу: по весіллі мій дебют. (Іде на веранду, звідти декламує
       монолог Джульєтти.) </p>
      <p> Летіте вчвал, ви, румаки огнисті, </p>
      <p> До Фебових палат; візник такий, </p>
      <p> Як Фаетон, хай вас жене на захід, </p>
      <p> Хай миттю вас покриє хмарна ніч. </p>
      <p> Спусти запону щільну, гречна нічко, </p>
      <p> Ходи, матроно, в простих чорних шатах. </p>
      <p> Прийди, Ромео, ти мій день вночі, </p>
      <p> Бо ти лежатимеш на крилах ночі, </p>
      <p> Як перший сніг на ворона крилі… </p>
      <p> О мій Ромео! </p>
      <stage> (Кидається обіймати.) </stage>
     </sp>
     <stage> Орест хапає її за руку. </stage>
     <sp who="Ljubov">
      <speaker> Любов </speaker>
      <p> Ходім, ходім, пора! Ай, пусти мені руку! Геть, я сама тебе не хочу, лютий, бери собі Саню!
       (Виривається, біжить до Сані, бере її за плечі і пхає до Ореста.) Цілуйтесь! </p>
     </sp>
     <sp who="Sanja">
      <speaker> Саня </speaker>
      <p> Ой, рятуйте! </p>
      <stage> (Біжить у свій дім і з гуком замикає двері.) </stage>
     </sp>
     <sp who="Ljubov">
      <speaker> Любов </speaker>
      <stage> (до Милевського) </stage>
      <p> Як се я досі не бачила, що у вас такі гарні вуси? (Бере його за лице й повертає до себе.)
       Тільки шкода, що од них чорні метелики на руці зостаються. Часто ваша жінка миє рученята?
       (Сміється.) Як ви казали: любов – се балерина! Значить, я балерина. </p>
      <stage> (Зриває з себе вуаль, має ним над головою, кидає і ловить квітки, танцюючи шпарко
       вколо, немов вальса. Пробігає біля Ореста, умисне чіпляє його вуалем. Орест хоче затримати
       її, вона зручно ухиляється і збігає на веранду.) </stage>
     </sp>
     <sp who="Milevs'kij">
      <speaker> Милевський </speaker>
      <stage> (до Олімпіади Іванівни) </stage>
      <p> Може б, їй дати що для заспокоєння. Я принесу капель. </p>
      <stage> (Виходить.) </stage>
     </sp>
    </div>
    <div type="scene">
     <head> Вихід 13 </head>
     <stage> Ті ж без Милевського і Сані. Лікар входить справа. Олімпіада Іванівна кидається до
      нього, показує на Любу, мімічна розмова між ними. </stage>
     <sp who="Ljubov">
      <speaker> Любов </speaker>
      <p> А, Яків Григорович! Ставайте тут! (Показує на місце перед сходами на веранду.) Я з вас
       намалюю Гіппократа, Сократа, а ви, тьотю Ліпо, будете Ксантіппа! Ха-ха! Не хочете! (Бере
       великого пензля, шпарко маже по дощечці, потім кидає скриньку на землю, фарби і пензлі
       розсипаються.) Пісок пристане, буде добрий грунт, а то Крицький каже, що у мене грунту нема.
       А я йому казала, що я Жанна д’Арк. (З величним жестом.) «Горітиме святая орифлама!» </p>
     </sp>
     <sp who="Lіkar">
      <speaker> Лікар </speaker>
      <stage> (підходить до неї, бере за руку) </stage>
      <p> Любов Олександрівно, як ви тепер маєтесь? Ви ранком скаржились, що у вас голова болить, а
       тепер вам краще? </p>
     </sp>
     <sp who="Ljubov">
      <speaker> Любов </speaker>
      <p> О боже мій! (Весело.) І тут болить, і тут, і тут! (Показує на голову, на руки, шпарким і
       тремтячим рухом пробігає руками по всьому тілі.) Але се нічого, nur ein kranker Mensch ist
       Mensch! Ідіть собі спати, я не держу вас! </p>
     </sp>
     <sp who="Lіkar">
      <speaker> Лікар </speaker>
      <stage> (до Олімпіади Іванівни) </stage>
      <p> Ідіть приготуйте холодну ванну. </p>
     </sp>
     <stage> Олімпіада Іванівна виходить. </stage>
     <sp who="Ljubov">
      <speaker> Любов </speaker>
      <p> Ай, змова! Утопити мене хотять, кажуть, я божевільна! </p>
      <stage> (Кричить і плаче.) </stage>
     </sp>
     <sp who="Orest">
      <speaker> Орест </speaker>
      <stage> (до Люби) </stage>
      <p> Любо! </p>
     </sp>
     <sp who="Ljubov">
      <speaker> Любов </speaker>
      <stage> (штовха його) </stage>
      <p> Іди! (Біжить до лікаря і шепче йому на вухо.) Я йому не вірю, у нього mania grandiosa, він
       думає, що він Данте, ха-ха-ха! А от я йому на злість. Слухайте: </p>
      <p> В синім морі тануть золоті хмаринки, </p>
      <p> В небі ні зоринки, </p>
      <p> Над водою в’ється ластівочка швидко, </p>
      <p> Вже її не видко. </p>
      <p> Серце кришталеве, золоте кохання, </p>
      <p> Дарма залицяння. </p>
      <stage> (Дивиться зальотно на Ореста; той закриває лице руками.) </stage>
      <p> Ха-ха-ха! Jalousie d’artiste. (Раптом обіймає й цілує лікаря.) Чому ви не женитесь, Яків
       Григорович? Вам би треба жіночку молоденьку, гарненьку. (Лічить йому волосся на голові.)
       Один, два, три, чотири, є більше, ніж у Бісмарка!.. Вони думають, що я… (Торкає себе пальцем
       по лобі.) Я завжди була така, так веселіше, от я вам розкажу. (Говорить жваво з веселим, але
       напруженим виразом лиця, немов згадує чи ловить нитку ідей. Тон рішучий, переконуючий, дедалі
       все швидше говорить.) Я була душею товариства, а потім вони всі так співали, співали, ні,
       правда, грали, ні, зовсім не те, я їм розказала одну дуже смішну історію… а вони зажурились.
       Дивіться, он летюча рибка! Ану, хто швидше! (Біжить швидко до річки.) </p>
     </sp>
     <stage> Орест переймає і ловить її за талію. Олімпіада Іванівна входить на половині її
      монолога, ридає, лікар заходжується коло неї. </stage>
     <sp who="Ljubov">
      <speaker> Любов </speaker>
      <stage> (плеще в долоні) </stage>
      <p> Я виграла, я виграла! О щастя! </p>
     </sp>
     <sp who="Orest">
      <speaker> Орест </speaker>
      <p> Любо, Любо! рятуйте, та що ж се таке? </p>
     </sp>
     <sp who="Ljubov">
      <speaker> Любов </speaker>
      <stage> (тихо, понизивши голос, здивовано) </stage>
      <p> Ти не даєш мені зловити щастя? </p>
     </sp>
     <stage> Завіса </stage>
    </div>
   </div>
   <div type="act">
    <head>Дія четверта</head>
    <stage> Хата, які звичайно бувають на російських курортах, як, наприклад, в Ялті; окрім
     звичайної дачної постанови, на авансцені зліва стоїть chaise longue, ліжка немає; хата, як
     видно, не спальня, а ніби салон. Праворуч двері в кімнату Люби, на середній стіні двері до
     виходу, ліворуч теж двері, але вони не одчиняються. </stage>
    <div type="scene">
     <head> Вихід 1 </head>
     <stage> Олімпіада Іванівна сама, стоїть біля правих дверей, притулившись до одвірка, немов
      прислухається до розмови, що за дверима. Чути за дверима тургання стільця, чийсь голос: «Моє
      шанування» і Любине теж «До побачення, доктор!». Олімпіада Іванівна шпарко відступає від
      дверей і подається на супротивний кінець хати. </stage>
    </div>
    <div type="scene">
     <head> Вихід 2 </head>
     <stage> Олімпіада Іванівна і психіатр. Молодий доктор виходить, за ним зачиняються двері. </stage>
     <sp who="Olіmpіada Іvanіvna">
      <speaker> Олімпіада Іванівна </speaker>
      <stage> (тихо) </stage>
      <p> Ну, що, доктор? </p>
     </sp>
     <sp who="Psihіatr">
      <speaker> Психіатр </speaker>
      <stage> (теж тихо, взагалі вся розмова ведеться впівголоса) </stage>
      <p> Нічого особливого, тільки все-таки осторога не вадить! </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Як же се, доктор? </p>
     </sp>
     <sp who="Psihіatr">
      <speaker> Психіатр </speaker>
      <p> Найбільше стерегтися шкідливих впливів, нервових роздражнень, прикростей. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Та де ж од них сховаєшся? Любочка така чутлива! Правда, тепер вона тихіша, спокійніша
       стала, ніж давніше. Отак тільки часом розплачеться, розсердиться, а потім нічого, знов
       спокійна. </p>
     </sp>
     <sp who="Psihіatr">
      <speaker> Психіатр </speaker>
      <stage> (до себе) </stage>
      <p> Ну, сей спокій… </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Що ви кажете? </p>
     </sp>
     <sp who="Psihіatr">
      <speaker> Психіатр </speaker>
      <p> Нічого. Я хтів сказати, що невеличкі розривки теж були б корисні. (Усміхається.) Ми не
       коруємо нудотою. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Та аби вона хтіла, я їй не буду перечити. Коли вона все каже, що втомлена, нічого не хоче.
       А сьогодні я оце вас попросила прийти, щось на голову скаржилась, так каже… </p>
     </sp>
     <sp who="Psihіatr">
      <speaker> Психіатр </speaker>
      <p> Знаю, вона мені казала… </p>
      <stage> (Задумавсь.) </stage>
      <p> Ви кажете, рік минув? </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Так. </p>
     </sp>
     <sp who="Psihіatr">
      <speaker> Психіатр </speaker>
      <p> Ви казали, що се у неї недовго було? </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Так, з місяць, і минуло одразу, як рукою зняло. </p>
     </sp>
     <sp who="Psihіatr">
      <speaker> Психіатр </speaker>
      <p> І рецидивів не було? </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Як-то? </p>
     </sp>
     <sp who="Psihіatr">
      <speaker> Психіатр </speaker>
      <p> Часом буває… вертається… періодично… </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> О, що ви, не дай господи! </p>
     </sp>
     <sp who="Psihіatr">
      <speaker> Психіатр </speaker>
      <p> Що ж, знаєте, обачність ніколи не вадить; ми, лікарі, завжди приймаємо на увагу навіть
       найгірші можливості. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Що ж треба робити? </p>
     </sp>
     <sp who="Psihіatr">
      <speaker> Психіатр </speaker>
      <p> Поки що все те саме, як я сказав, якщо безсоння і біль голова не уступить перед бромом,
       тоді попробуєм морфій… </p>
     </sp>
    </div>
    <div type="scene">
     <head> Вихід 3 </head>
     <stage> Олімпіада Іванівна, психіатр і Любов (на останні слова входить, кидає підозріваючий
      погляд на тітку і доктора). При її вході вони починають голосно говорити. </stage>
     <sp who="Psihіatr">
      <speaker> Психіатр </speaker>
      <stage> (до тітки говорить, відступаючи до дверей) </stage>
      <p> Так ви наглянете, щоб ваша небога брала купелі регулярно і щоб увечері пізно не
       засиджувалась. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Гаразд, я вже догляну, аби тільки слухала. </p>
     </sp>
     <sp who="Psihіatr">
      <speaker> Психіатр </speaker>
      <p> Певно, не треба читати на ніч. Тоді, сподіваюсь, і безсоння мине. Ну, моє вшанування ще
       раз. (Кланяється обом паням.) </p>
     </sp>
     <stage> Люба мовчки вклоняється. Доктор зникає в середніх дверях. </stage>
     <sp who="Olіmpіada Іvanіvna">
      <speaker> Олімпіада Іванівна </speaker>
      <stage> (йому вслід) </stage>
      <p> Бувайте здорові! </p>
     </sp>
     <stage> За стіною з-за лівих дверей хтось почина грати гами. </stage>
    </div>
    <div type="scene">
     <head> Вихід 4 </head>
     <stage> Олімпіада Іванівна і Любов. </stage>
     <sp who="Ljubov">
      <speaker> Любов </speaker>
      <p> Ах, сії гами. Тьотю Ліпо! підіть попросіть тую пані, щоб перестала грати, я не можу сього
       чути. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Але, Любочко, вона вже й так скаржиться, що ми не даєм їй займатись музикою. </p>
     </sp>
     <sp who="Ljubov">
      <speaker> Любов </speaker>
      <p> Нехай грає тоді, як мене нема дома. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Ти тепер так рідко виходиш… </p>
     </sp>
     <sp who="Ljubov">
      <speaker> Любов </speaker>
      <p> А що ж, я повинна задля неї увесь день на сонці пектись? А втім, нехай тарабанить, що ж,
       все одно вже. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Ну, ну, не сердься, я піду попрошу її. Повинна ж вона розуміти, що у людини голова болить. </p>
      <stage> (Виходить.) </stage>
     </sp>
     <sp who="Ljubov">
      <speaker> Любов </speaker>
      <stage> (услід їй) </stage>
      <p> Приходьте скоріш, я не хочу сама зоставатись. </p>
     </sp>
     <stage> Незабаром гами утихають. </stage>
    </div>
    <div type="scene">
     <head> Вихід 5 </head>
     <stage> Любов одна, потім Надежда Петрівна біля вікна. </stage>
     <sp who="Ljubov">
      <speaker> Любов </speaker>
      <stage> (бере книжку зі стола, сідає в chaise longue, пробує читати, але незабаром безсило
       опускає руки, і книжка падає додолу. Люба не звертає на те уваги) </stage>
      <p> Ах, нічого не розумію! дурна стала! </p>
     </sp>
     <stage> Од вікна чутно голос: «Любов Олександрівно, ви дома?» В вікні з’являється жіноча
      фігура. Любов встає і подається до вікна. </stage>
     <sp who="Ljubov">
      <speaker> Любов </speaker>
      <p> Дома, зайдіть, будьте ласкаві, Надеждо Петрівно! </p>
     </sp>
     <sp who="Nadezhda Petrіvna">
      <speaker> Надежда Петрівна </speaker>
      <p> Ні, Любов Олександрівно, не можу, оце веду своїх малих на пісок! (Гукає, одвернувшись од
       вікна.) Маню, Вітю, куди ж ви? Пождіть! (До Люби.) Я зайшла, думаю, може, й ви з нами,
       підтримаєте мені компанію. </p>
     </sp>
     <sp who="Ljubov">
      <speaker> Любов </speaker>
      <p> Сьогодні ні, Надеждо Петрівно, ви вже мені вибачте, розкисла щось. </p>
     </sp>
     <sp who="Nadezhda Petrіvna">
      <speaker> Надежда Петрівна </speaker>
      <p> Ет, пусте! Се від спеки. От візьміть лишень ваші причандалля та, може, якого етюда
       намалюєте, а я вам почитаю. </p>
     </sp>
     <sp who="Ljubov">
      <speaker> Любов </speaker>
      <p> Не йде у мене тепер малювання. Стратила снагу. Не знаю, десь і фарби запропастились. </p>
     </sp>
     <sp who="Nadezhda Petrіvna">
      <speaker> Надежда Петрівна </speaker>
      <p> Ну, се вже вам гріх так нехтувати свої таланти. </p>
     </sp>
     <sp who="Ljubov">
      <speaker> Любов </speaker>
      <p> Які там таланти? У мене їх і зроду не було. </p>
     </sp>
     <sp who="Nadezhda Petrіvna">
      <speaker> Надежда Петрівна </speaker>
      <p> Годі, годі! Унижение паче гордости! Я вже од вашої тіточки довідалась, що ви співаєте, та
       такі недобрі, що нам не хочете свій хист показати. </p>
     </sp>
     <sp who="Ljubov">
      <speaker> Любов </speaker>
      <p> Тьотя Ліпа згадала торішній сніг. Elles étaient belles les neiges d’antan. </p>
     </sp>
     <sp who="Nadezhda Petrіvna">
      <speaker> Надежда Петрівна </speaker>
      <p> Ви сьогодні на ліву ногу встали, Любов Олександрівно. Ось ходім, справді. </p>
     </sp>
     <sp who="Ljubov">
      <speaker> Любов </speaker>
      <p> Ну, добре, я, може, згодом прийду. Все ж таки переодягтись треба б. </p>
     </sp>
     <sp who="Nadezhda Petrіvna">
      <speaker> Надежда Петрівна </speaker>
      <p> Так я вас чекатиму біля нашої купальні. Діти, а де ви? </p>
      <stage> (Одступає від вікна.) </stage>
      <p> Любов і Олімпіада Іванівна вертається. </p>
     </sp>
    </div>
    <div type="scene">
     <head> Вихід 6 </head>
     <sp who="Ljubov">
      <speaker> Любов </speaker>
      <stage> (бере стілець, ставить його біля chaise longue, а сама сідає в chaise longue) </stage>
      <p> Сядьте біля мене, тіточко. </p>
     </sp>
     <stage> Олімпіада Іванівна сідає. </stage>
     <p> Слухайте, нащо ви кликали доктора? </p>
     <sp who="Olіmpіada Іvanіvna">
      <speaker> Олімпіада Іванівна </speaker>
      <stage> (збентежено) </stage>
      <p> Я, Любочко, не кликала його, він сам прийшов, ми зустрілись… </p>
     </sp>
     <sp who="Ljubov">
      <speaker> Любов </speaker>
      <p> Ах, тьотю Ліпо, хоч я й дурна тепер, та ще не до кінця, і мене не так легко одурити. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <stage> (опустивши очі) </stage>
      <p> Та хто ж тебе дурить? </p>
     </sp>
     <sp who="Ljubov">
      <speaker> Любов </speaker>
      <p> Не соромтесь, я знаю, у вас добрі заміри: блаженна лож… Тільки шкода, користі мало. Я
       знаю, коли діло до морфію доходить, то вже кепська справа. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> То тобі причулося! </p>
     </sp>
     <sp who="Ljubov">
      <speaker> Любов </speaker>
      <p> Що причулося? Ну, от і проговорились. Ех, конспіратор з вас!.. Та бог з вами, простіть,
       нащо я справді мучу вас? Я вам уже й так обридла. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Гріх тобі таке казати. </p>
      <stage> (Одвертається.) </stage>
     </sp>
     <sp who="Ljubov">
      <speaker> Любов </speaker>
      <stage> (бере її за руку, притягує до себе і цілує) </stage>
      <p> Ні, тіточко, люба, я жартую!.. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Жарти твої… </p>
     </sp>
     <sp who="Ljubov">
      <speaker> Любов </speaker>
      <p> Такі ж, як і я сама, – дурні. Ну, годі, не гнівайтесь, я знаю, що ви мене любите. (Цілує
       їй руку, тітка цілує її в голову. Потім Любов склоняє голову тітці до плеча, та гладить її
       волосся.) А тільки б краще ви мене не любили, тоді б я могла собі піти… </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Куди, Любо? </p>
     </sp>
     <sp who="Ljubov">
      <speaker> Любов </speaker>
      <p> Та зовсім геть, із світу. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Не кажи сього… </p>
     </sp>
     <sp who="Ljubov">
      <speaker> Любов </speaker>
      <stage> (підводить голову і одкидається на спинку крісла) </stage>
      <p> Як ви думаєте, тьотю Ліпо, для чого люди мусять жити? </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Як для чого? Ну, просто для життя. </p>
     </sp>
     <sp who="Ljubov">
      <speaker> Любов </speaker>
      <p> А коли життя нема, тоді як? </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Як би ж се могло бути? Життя нема тоді, коли людина умре, а поки вона живе… </p>
     </sp>
     <sp who="Ljubov">
      <speaker> Любов </speaker>
      <p> О, якби завжди було так! А то часто єсть людина на світі і можна подумати, що вона живе, а
       в ній вже давно нема життя. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> То тільки так здається, Любо. </p>
     </sp>
     <sp who="Ljubov">
      <speaker> Любов </speaker>
      <p> Здається…. може, що й здається, але тоді воно, значить, так і єсть. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Як се? </p>
     </sp>
     <sp who="Ljubov">
      <speaker> Любов </speaker>
      <p> Наприклад, коли кому здається, що він щасливий, то він, значить, справді щасливий. І я раз
       була щаслива, така щаслива… Нащо мені перебили се щастя… Ах, що я дурниці говорю? Хіба се
       можна перебити чи одвернути? Се фатум, се мойра! </p>
      <stage> (Раптово встає і закриває лице руками.) </stage>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Що тобі, Любочко? </p>
     </sp>
     <sp who="Ljubov">
      <speaker> Любов </speaker>
      <p> Ах, нічого, я згадала… Коли б ви знали, як мені часом буває сором при спогадах, просто хоч
       крізь землю провалитись!.. О, невже, невже знов?.. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Не думай про се, ну, що там згадувати! Воно собі минуло, ну, й цур йому, тому нещастю!
      </p>
     </sp>
     <sp who="Ljubov">
      <speaker> Любов </speaker>
      <p> Нещастя!.. все нещастя!.. А коли ж буде щастя? Ах, тіточко!.. Ну, годі, я знов вас
       розстроїла. Не вважайте, се так, голова болить, от і видумую. (Мовчить який час.) Знаєте, що
       я вас попрошу? Достаньте мені мій альбом з фотографіями. Він там, у скрині. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Що се тобі здумалось? </p>
     </sp>
     <sp who="Ljubov">
      <speaker> Любов </speaker>
      <p> Ну, так, я вас прошу! </p>
     </sp>
     <stage> Олімпіада Іванівна виходить, Люба співа уривками «Posa la mano», обриває, «Ой місяцю» –
      обриває, махає рукою, прислоняється до вікна. </stage>
    </div>
    <div type="scene">
     <head> Вихід 7 </head>
     <stage> Любов і Олімпіада Іванівна входить. Олімпіада Іванівна несе альбом, Люба бере його в
      руки, але не розкриває. </stage>
     <sp who="Ljubov">
      <speaker> Любов </speaker>
      <p> Спасибі, тіточко. Ага, я забула вам сказати: тут ще раніше приходила Надежда Петрівна,
       кликала мене з собою на берег. Приготуйте, будьте ласкаві, мої речі до купелю, то я, може,
       піду хутко – вже пора. </p>
     </sp>
     <stage> Олімпіада Іванівна виходить. </stage>
    </div>
    <div type="scene">
     <head> Вихід 8 </head>
     <stage> Любов сама. </stage>
     <sp who="Ljubov">
      <speaker> Любов </speaker>
      <stage> (сідає до стола, розкриває альбом, знаходить одну карточку, дивиться на неї якусь
       хвилину, підперши голову руками, потім витягає фотографію з альбома і читає з другого боку
       напис тихим голосом і тремтячим.) </stage>
      <p> «Моїй Беатріче». </p>
      <stage> (Припадає до стола головою і тихо плаче, витягнувши руку з карточкою вздовж стола.)
      </stage>
     </sp>
     <stage> За вікном чутно голос Милевського, його самого не видно: «Pardon, madame, дозвольте
      спитати, чи тут живе m-lle Гощинська?» Жіночий голос відповідає: «Тут, ось її двері». Люба
      встає швидко, втирає очі, поправляв волосся, подається до дверей одчиняти; на порозі
      з’являється Милевський. </stage>
    </div>
    <div type="scene">
     <head> Вихід 9 </head>
     <stage> Любов і Милевський. </stage>
     <sp who="Milevs'kij">
      <speaker> Милевський </speaker>
      <p> Здоровенькі, Любов Олександрівно, ну, насилу знайшов вас на сьому Олімпі! </p>
     </sp>
     <sp who="Ljubov">
      <speaker> Любов </speaker>
      <p> Звідки се ви, Сергію Петровичу, наче з неба впали. </p>
     </sp>
     <sp who="Milevs'kij">
      <speaker> Милевський </speaker>
      <p> Та все одно, що з неба, з моря, а воно тепер зовсім як небо – чудове! </p>
     </sp>
     <stage> Любов сідає біля столу, Милевський теж. </stage>
     <sp who="Ljubov">
      <speaker> Любов </speaker>
      <p> Значить, недавно приїхали? </p>
     </sp>
     <sp who="Milevs'kij">
      <speaker> Милевський </speaker>
      <p> Сьогодні рано. </p>
     </sp>
     <sp who="Ljubov">
      <speaker> Любов </speaker>
      <p> І Саня, звичайно, з вами? </p>
     </sp>
     <stage> Милевський киває головою, що так. </stage>
     <p> Чому ж вона сюди не прийшла? Боїться мене? </p>
     <sp who="Milevs'kij">
      <speaker> Милевський </speaker>
      <p> Отакої, бог з вами! Втомилась, море втомило. До того ж, треба було знайти вас. </p>
     </sp>
     <sp who="Ljubov">
      <speaker> Любов </speaker>
      <p> А як же ви знайшли? Звідки ви довідались моєї адреси? </p>
     </sp>
     <sp who="Milevs'kij">
      <speaker> Милевський </speaker>
      <p> Зустрівся якось із Крицьким, він мені сказав. Він, здається, був єдиним щасливим, що
       отримував листи од вас? </p>
     </sp>
     <sp who="Ljubov">
      <speaker> Любов </speaker>
      <p> Небагато і він отримував… Ну, що ж, довго ви мене шукали? </p>
     </sp>
     <sp who="Milevs'kij">
      <speaker> Милевський </speaker>
      <p> Довгенько блукати прийшлось би Сані, а сьогодні ще така спека; от вона й послала перше
       мене на розвідки, на те й чоловіки, щоб жінки не трудились даремне. </p>
     </sp>
     <sp who="Ljubov">
      <speaker> Любов </speaker>
      <p> О, то чоловіча роль невдячна, коли так! </p>
     </sp>
     <sp who="Milevs'kij">
      <speaker> Милевський </speaker>
      <p> Ні, чого ж? Якраз лицарська роль, обороняти слабших, служити своїй дамі, зате вона
       обороняє нас від найнебезпечніших ворогів – від нас самих; вона вносить в наше життя спокій,
       певність. </p>
     </sp>
     <sp who="Ljubov">
      <speaker> Любов </speaker>
      <p> От як? У вас же були теорії не такі старосвітські, більше в стилі moderne. </p>
     </sp>
     <sp who="Milevs'kij">
      <speaker> Милевський </speaker>
      <p> Що ж, Любов Олександрівно, tempora mutantur… не кінчаю, бо се банально. А щодо теорій
       взагалі, то теорія завжди служить підбрехачем для практики, нічого не доказує і ні до чого не
       обов’язує. </p>
     </sp>
     <sp who="Ljubov">
      <speaker> Любов </speaker>
      <p> Легко жити таким людям на світі, як ви. </p>
     </sp>
     <sp who="Milevs'kij">
      <speaker> Милевський </speaker>
      <p> Ба, я й не скаржусь на долю, nous sommes des bons amis. </p>
     </sp>
     <sp who="Ljubov">
      <speaker> Любов </speaker>
      <p> Як я бачу, то, властиво, ви дуже мало змінились від тієї пори, як ми з вами бачились. </p>
     </sp>
     <sp who="Milevs'kij">
      <speaker> Милевський </speaker>
      <p> А чого ж би мав так уже в корінь змінитись? Не так-то вже й довгий час минув. </p>
     </sp>
     <sp who="Ljubov">
      <speaker> Любов </speaker>
      <p> Так… се правда… мені все здається, що се так давно було… Ну, що ж там нового у нас за сей
       час? </p>
     </sp>
     <sp who="Milevs'kij">
      <speaker> Милевський </speaker>
      <p> Та дещо єсть: нове товариство заснувалось, клуб велосипедистів. Зимою у нас був маленький
       драматичний гурток склався, були спектаклі і не без тріумфів. Запрошували ми до себе Ореста
       Михайловича, та він не схотів. </p>
     </sp>
     <sp who="Ljubov">
      <speaker> Любов </speaker>
      <p> Чому? </p>
     </sp>
     <sp who="Milevs'kij">
      <speaker> Милевський </speaker>
      <p> Не знаю, одмовлявся слабістю; воно правда, що він таки нездоровий був уже й тоді… </p>
     </sp>
     <sp who="Ljubov">
      <speaker> Любов </speaker>
      <p> А що ж з ним тепер? </p>
     </sp>
     <sp who="Milevs'kij">
      <speaker> Милевський </speaker>
      <p> Невже він вам нічого не писав? </p>
     </sp>
     <sp who="Ljubov">
      <speaker> Любов </speaker>
      <p> Ми не листуємося. (Глянула на Милевського тривожним, нетерплячим поглядом.) А що з ним?
      </p>
     </sp>
     <sp who="Milevs'kij">
      <speaker> Милевський </speaker>
      <p> Та все нерви… Видно, для нього сей рік дорого обійшовся. Оце був я у нього перед виїздом,
       застав його зовсім у поганому стані, ходить не може, нейрит, чи нервовий параліч, з серцем
       нелад. </p>
     </sp>
     <sp who="Ljubov">
      <speaker> Любов </speaker>
      <stage> (раптово встає, стискає руки, подається на авансцену так, що стає до Милевського
       плечима) </stage>
      <p> Що ж кажуть лікарі? </p>
     </sp>
     <sp who="Milevs'kij">
      <speaker> Милевський </speaker>
      <p> Як завжди при нервових хворобах, ні те ні се. Перевтома – се тепер модне слово, і скрізь
       його тичуть – ну, заборонили писати… </p>
     </sp>
     <sp who="Ljubov">
      <speaker> Любов </speaker>
      <p> Заборонили писати! Се варварство, а не корування! </p>
     </sp>
     <sp who="Milevs'kij">
      <speaker> Милевський </speaker>
      <p> Та він, може, й так не писав би, справді він дуже слабий. Та врешті от, може, хутко самі
       його побачите: лікарі в Крим посилають. </p>
     </sp>
     <sp who="Ljubov">
      <speaker> Любов </speaker>
      <p> Я не побачу його. </p>
     </sp>
     <sp who="Milevs'kij">
      <speaker> Милевський </speaker>
      <p> Чому? </p>
     </sp>
     <stage> Любов мовчить. </stage>
     <p> Простіть, Любов Олександрівно, я не люблю мішатись до чужих справ, але на правах приятеля
      скажу: мені здається, ви занадто раптово увірвали нитку. </p>
     <sp who="Ljubov">
      <speaker> Любов </speaker>
      <p> Мені нічого більш не зоставалось. </p>
     </sp>
     <sp who="Milevs'kij">
      <speaker> Милевський </speaker>
      <p> Але слід було подумати про те, як се на інших одіб’ється. </p>
     </sp>
     <sp who="Ljubov">
      <speaker> Любов </speaker>
      <p> Мене ніхто не просив зостатись, і зі мною їхати теж ніхто не збирався, навпаки, мені
       здавалось… </p>
     </sp>
     <sp who="Milevs'kij">
      <speaker> Милевський </speaker>
      <p> Як бачте, ви помилились… врешті, простіть мене, се все була фатальна помилка, се одразу
       можна було бачити. Коли люди хотять поставити себе поза реальною дійсністю. </p>
     </sp>
     <sp who="Ljubov">
      <speaker> Любов </speaker>
      <p> Не трудно бути пророком заднім числом… </p>
     </sp>
     <sp who="Milevs'kij">
      <speaker> Милевський </speaker>
      <p> Знов помиляєтесь і на сей раз умисне, я не раз пробував остерігати і вас, і Ореста
       Михайловича, але стрівав завжди таку різку одсіч… </p>
     </sp>
     <sp who="Ljubov">
      <speaker> Любов </speaker>
      <p> Остерігали! Невже ви думаєте, що можна остерегти кого-небудь жартиками та каламбурами?
       Остерігали? Я за все своє життя ні від кого не чула поважної, щирої, дружньої остороги. А
       тепер… о, тепер знайдеться багато друзів, що киватимуть головою та примовлятимуть: а ми ж
       казали!.. </p>
     </sp>
     <sp who="Milevs'kij">
      <speaker> Милевський </speaker>
      <p> Ви несправедливі до своїх друзів, Любов Олександрівно. Врешті, се завжди так буває, що
       людина старається скласти на кого іншого усю свою вину… </p>
     </sp>
     <sp who="Ljubov">
      <speaker> Любов </speaker>
      <stage> (здержано) </stage>
      <p> Вину? Хто ж, по-вашому, винен у сій, як ви кажете, фатальній помилці? </p>
     </sp>
     <stage> Милевський мовчить, тільки дивиться на неї. </stage>
     <p> Ви мовчите, але я бачу вашу думку. Ми обоє винні, ніхто в світі не винен. О, ви герої! Раді
      кидати громи з свого м’якого кубельця на тих, кому доля ніякого притулку не дала! Ви мене
      остерігали? Чом же ви не зняли з мене божевілля? Хіба дорікання помагають? (Іронічно.) О, ви
      чулий, гуманний приятель! Чому ж ви мене не уб’єте? Боїтесь барви крові? Біле убійство легше,
      менше одваги потребує! (Гнівно, здійнявши голос). Ідіть від мене краще, не ставайте між нами,
      нещастя заразливе. Ідіть, ідіть в свій рай, не грайте ролі архангела-карателя! Хваліть бога,
      що дав вам усі земнії блага, просіть його ласки і надалі. Ідіть, ідіть, вас дружина чекає,
      ідіть собі! </p>
     <sp who="Milevs'kij">
      <speaker> Милевський </speaker>
      <stage> (глянувши на неї) </stage>
      <p> Ви проганяєте мене? Простіть, я ніяк не сподівався, що ви так приймете… </p>
     </sp>
     <sp who="Ljubov">
      <speaker> Любов </speaker>
      <stage> (різко махнувши, рукою) </stage>
      <p> Ах, все одно! Можете вважати мене за божевільну і на тім заспокойтесь! </p>
      <stage> (Одвертається від нього.) </stage>
     </sp>
     <sp who="Milevs'kij">
      <speaker> Милевський </speaker>
      <p> Бувайте здорові, до побачення! Може, згодом застану вас в ліпшому настрою. </p>
      <stage> (Швидко виходить.) </stage>
     </sp>
    </div>
    <div type="scene">
     <head> Вихід 10 </head>
     <stage> Любов і Олімпіада Іванівна вбігає з бокових дверей, кидається до Люби. </stage>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Любочко, серце моє, що з тобою, що він тобі сказав? </p>
     </sp>
     <sp who="Ljubov">
      <speaker> Любов </speaker>
      <stage> (ридаючи у неї на плечі) </stage>
      <p> Ах, тьотю, які люди подлі, низькі!.. їм же все одно, хоч би я пропала… Мораль показують…
       Іще після такої звістки!.. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Якої, Любочко, якої звістки? </p>
     </sp>
     <sp who="Ljubov">
      <speaker> Любов </speaker>
      <p> Він слабий, він гине, через мене… </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Хто, хто? </p>
     </sp>
     <sp who="Ljubov">
      <speaker> Любов </speaker>
      <p> Ах, він, Орест! </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Та, може, сьому неправда! </p>
     </sp>
     <sp who="Ljubov">
      <speaker> Любов </speaker>
      <p> Правда. Сей прийшов умисне, щоб подивитись, як видержу роль. </p>
      <stage> (Спазматично ридає.) </stage>
     </sp>
     <stage> За вікном голос: «Вам письмо!» У вікно хтось кидає листа, він падає додолу. </stage>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Годі, годі, не плач, ну, не варт сього той Милевський, ну, цур йому, проклятому, він
       завжди бреше. Заспокойся, он тобі лист. </p>
     </sp>
     <sp who="Ljubov">
      <speaker> Любов </speaker>
      <p> Лист? </p>
      <stage> (Біжить і здіймає листа, дивиться на конверт, потім шпарко розпечатує.) </stage>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Від кого се?… невже? </p>
     </sp>
     <sp who="Ljubov">
      <speaker> Любов </speaker>
      <p> Ні, се від Крицького. </p>
      <stage> (Читає.) </stage>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Що він тобі пише? </p>
     </sp>
     <sp who="Ljubov">
      <speaker> Любов </speaker>
      <p> А, як завжди, якісь недомовки. (Читає, раптом сміється полуістерично.) І сей туди ж,
       докоряє! Зрадили, бачите, його надії! Хто ж просив надіятись! Я ж йому писала: поставте наді
       мною хрест! Чого ж йому ще треба? </p>
      <stage> (Рве лист і кидає його додолу.) </stage>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <stage> (бере її за талію) </stage>
      <p> Любочко, ти б пішла одпочила, у тебе ж голова болить! </p>
     </sp>
     <sp who="Ljubov">
      <speaker> Любов </speaker>
      <p> Ви боїтесь? </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Бог з тобою, серденько. Я тільки бачу, що вони тебе розстроїли, вибили з нервів. Іди,
       голубочко, уже і лікарство пора пить, і купатись пора йти, я вже все приготувала. </p>
     </sp>
     <sp who="Ljubov">
      <speaker> Любов </speaker>
      <stage> (апатично) </stage>
      <p> Ну, гаразд… </p>
      <stage> (Виходить у праві двері до своєї хати.) </stage>
     </sp>
     <stage> Олімпіада Іванівна зітхає і хитає головою, збирається і собі йти з хати, але в цю
      хвилину одчиняються двері, і входить пані Груїчева. </stage>
    </div>
    <div type="scene">
     <head> Вихід 11 </head>
     <stage> Олімпіада Іванівна, пані Груїчева, потім Любов. </stage>
     <sp who="Gruїcheva">
      <speaker> Груїчева </speaker>
      <p> Чи тут живе?.. </p>
      <stage> (Бачить Олімпіаду Іванівну і не кінчає фрази. Якийсь час обидві жінки дивляться одна
       на одну.) </stage>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Маріє Захарівно, ви прийшли… </p>
     </sp>
     <sp who="Gruїcheva">
      <speaker> Груїчева </speaker>
      <p> Мені треба Любов Олександрівну бачити. Вона дома? </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <stage> (тихо) </stage>
      <p> Я вас прошу, не тепер, потім, тепер вона не може вийти до вас. </p>
     </sp>
     <sp who="Gruїcheva">
      <speaker> Груїчева </speaker>
      <stage> (голосно) </stage>
      <p> Мені конче треба її бачити. Я не піду звідси, поки не побачу її. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Ради бога… </p>
     </sp>
     <stage> На порозі правих дверей з’являється Люба, бліда, очі опущені. </stage>
     <p> Любо, нащо ти? Маріє Захарівно, я вас… </p>
     <sp who="Ljubov">
      <speaker> Любов </speaker>
      <p> Чого ви, тьотю Ліпо! Коли Марія Захарівна прийшла до нас в гості, то ми повинні… </p>
     </sp>
     <sp who="Gruїcheva">
      <speaker> Груїчева </speaker>
      <p> Я прийшла до вас не в гості, Любов Олександрівно!.. </p>
     </sp>
     <sp who="Ljubov">
      <speaker> Любов </speaker>
      <p> Тим більше. Що я повинна зробити для вас? </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Любо!.. </p>
     </sp>
     <sp who="Gruїcheva">
      <speaker> Груїчева </speaker>
      <p> Я б хтіла без свідків. </p>
     </sp>
     <sp who="Ljubov">
      <speaker> Любов </speaker>
      <p> Тьотю Ліпо, вийдіть, зробіть се для мене. (Торкає їй плече, немов віддаляє.) Я мушу,
       інакше не можна. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Вона її замучить… </p>
      <stage> (Виходить, опустивши голову.) </stage>
     </sp>
    </div>
    <div type="scene">
     <head> Вихід 12 </head>
     <stage> Любов і пані Груїчева. </stage>
     <stage> Любов підходить до пані Груїчевої близько, але руки вони собі не подають. </stage>
     <sp who="Gruїcheva">
      <speaker> Груїчева </speaker>
      <p> Я прийшла просити вас… </p>
     </sp>
     <sp who="Ljubov">
      <speaker> Любов </speaker>
      <p> Щоб я виїхала звідси? Будьте певні, я се зроблю. </p>
     </sp>
     <sp who="Gruїcheva">
      <speaker> Груїчева </speaker>
      <p> Ви не вгадали. Мій син прислав мене просити вас прийти до нього. </p>
     </sp>
     <sp who="Ljubov">
      <speaker> Любов </speaker>
      <p> Прийти до нього? Ні, се неможливо. Я зважила, що ми більше не побачимось… (зміненим
       голосом) ніколи. </p>
     </sp>
     <sp who="Gruїcheva">
      <speaker> Груїчева </speaker>
      <p> Ніколи, ви зважили? А подумали ви, чого коштує ваша звага Орестові? </p>
     </sp>
     <sp who="Ljubov">
      <speaker> Любов </speaker>
      <p> Я думала, багато думала. Мені здавалось, що іншого виходу нема, і мені ніхто не вказував
       на інший вихід. Мені здавалось, що мій виїзд не дуже зажурив його. </p>
     </sp>
     <sp who="Gruїcheva">
      <speaker> Груїчева </speaker>
      <p> Звідки ж ви се знали? Хіба він вам про се писав? </p>
     </sp>
     <sp who="Ljubov">
      <speaker> Любов </speaker>
      <p> Власне, він мені нічого не писав. Я раніш бачила сама; я зрозуміла, що все скінчено. Чого
       я маю йти тепер? </p>
     </sp>
     <sp who="Gruїcheva">
      <speaker> Груїчева </speaker>
      <p> Щоб потішити його, ну, коли хочете, щоб забавити його просто. </p>
     </sp>
     <sp who="Ljubov">
      <speaker> Любов </speaker>
      <p> Потішити його я не можу, а служити забавкою не хочу. </p>
     </sp>
     <sp who="Gruїcheva">
      <speaker> Груїчева </speaker>
      <p> Ах, який холодний, гордий тон! Звести людину з розуму, витягти з неї здоров’я, а потім
       грати ображену королеву!.. </p>
     </sp>
     <sp who="Ljubov">
      <speaker> Любов </speaker>
      <p> Маріє Захарівно, ви не знаєте, чого мені коштує сей тон. Ви не маєте права так говорити зі
       мною! </p>
     </sp>
     <sp who="Gruїcheva">
      <speaker> Груїчева </speaker>
      <p> Права? А яке ви мали право зводити з ума мого сина, одбирати у мене мою дитину? </p>
     </sp>
     <sp who="Ljubov">
      <speaker> Любов </speaker>
      <p> Я нікого не зводила з ума, сама тільки сходила. </p>
     </sp>
     <sp who="Gruїcheva">
      <speaker> Груїчева </speaker>
      <p> Я не знаю, хто був гірше божевільний, чи ви під час вашої слабості, чи Орест після. </p>
     </sp>
     <sp who="Ljubov">
      <speaker> Любов </speaker>
      <p> Що ж я з того винна? Я навіть не знала нічого. </p>
     </sp>
     <sp who="Gruїcheva">
      <speaker> Груїчева </speaker>
      <p> Що ви винні? Ви можете ще питати? Ви знали все наперед і грали якусь божевільну гру,
       ставили на карту щастя, життя Орестове. Ви труїли його щодня, щогодини, потім кинули його,
       отруєного, на моїх руках, а самі пішли собі геть, просто рішили справу! І ви ще смієте
       питати, що ви з того винні? </p>
     </sp>
     <sp who="Ljubov">
      <speaker> Любов </speaker>
      <p> Чого ж я одна винна? Нащо шукати якоїсь вини? Хіба од сього легше? Сам Орест казав… </p>
     </sp>
     <sp who="Gruїcheva">
      <speaker> Груїчева </speaker>
      <p> Що мені до того, що мені до вашої філософії? Моя дитина гине, горить на вогні, я бачу, як
       він тане день за днем! (Плаче.) О дитино моя, нема ж у мене сина! </p>
     </sp>
     <sp who="Ljubov">
      <speaker> Любов </speaker>
      <p> На бога, скажіть мені, що з ним? Я ж нічого не знаю! Я готова збожеволіти од сього всього.
       Що ж з ним? На бога! </p>
     </sp>
     <sp who="Gruїcheva">
      <speaker> Груїчева </speaker>
      <p> Ах, що з ним?! Серце йому щохвилини може розірватись, сам він без руху, без влади, він
       мучиться так тяжко… (Знов ридає.) О, коли б у вас було серце, якби ви не були каменем!.. </p>
     </sp>
     <sp who="Ljubov">
      <speaker> Любов </speaker>
      <p> Але що ж я можу порадити йому, що? Якби можна було його врятувати, а я на все готова… </p>
     </sp>
     <sp who="Gruїcheva">
      <speaker> Груїчева </speaker>
      <p> Ідіть до нього. </p>
     </sp>
     <sp who="Ljubov">
      <speaker> Любов </speaker>
      <p> Ви ж самі кажете, що я для нього отрута. </p>
     </sp>
     <sp who="Gruїcheva">
      <speaker> Груїчева </speaker>
      <p> Так, отрута, отрута! Я знаю се і все-таки вимагаю, щоб ви йшли до нього. Адже ж я вприскую
       йому морфій, коли він мучиться, даю строфант, щоб врятувати його серце хоч на хвилину.
       Власними руками, силою готова повести вас до нього. У мене вже нема волі, нема сили, я все
       йому роблю, що він хоче, і знаю, що се його згуба. Він казав, щоб я без вас не верталась!
       Ідіть до нього, ідіть, благаю вас! </p>
     </sp>
     <sp who="Ljubov">
      <speaker> Любов </speaker>
      <stage> (хитає головою, що не піде) </stage>
      <p> Я можу вбити сим… я дала слово… він сам не хтів… не можу. </p>
     </sp>
     <sp who="Gruїcheva">
      <speaker> Груїчева </speaker>
      <stage> (падає перед нею на коліна) </stage>
      <p> Я вас ненавиджу, я вас убити хотіла б, але я все для вас зроблю, тільки ідіть! Ідіть до
       нього! </p>
     </sp>
     <stage> Любов простягає до неї руки, хоче здійняти її, вона ловить руки і цілує їх. </stage>
     <p> Ідіть, коли у вас є серце, він умирає. </p>
     <sp who="Ljubov">
      <speaker> Любов </speaker>
      <p> Бог з вами, що ви? Ну, я не знаю, я піду, я не можу, я збожеволію, я піду, зараз піду. </p>
      <stage> (Одною рукою береться за голову, другою старається підвести Марію Захарівну.) </stage>
     </sp>
     <stage> Олімпіада Іванівна вбігає. </stage>
    </div>
    <div type="scene">
     <head> Вихід 13 </head>
     <stage> Ті ж і Олімпіада Іванівна. </stage>
     <sp who="Olіmpіada Іvanіvna">
      <speaker> Олімпіада Іванівна </speaker>
      <stage> (до пані Груїчевої) </stage>
      <p> Де у вас совість, де у вас серце? Хіба ви не бачите, що ви з нею робите? </p>
     </sp>
     <sp who="Gruїcheva">
      <speaker> Груїчева </speaker>
      <stage> (встає, трохи опам’яталась) </stage>
      <p> Я хочу тільки, щоб вона обіцяла прийти. </p>
     </sp>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Гетьте звідси, а то я закричу пробі! </p>
     </sp>
     <sp who="Ljubov">
      <speaker> Любов </speaker>
      <stage> (автоматично) </stage>
      <p> Я прийду, прийду! </p>
     </sp>
     <sp who="Gruїcheva">
      <speaker> Груїчева </speaker>
      <p> Ми живем в отелі «Франція», пам’ятайте. Ми будемо ждати! </p>
      <stage> (Виходить.) </stage>
     </sp>
    </div>
    <div type="scene">
     <head> Вихід 14 </head>
     <stage> Ті ж без пані Груїчевої. </stage>
     <stage> Олімпіада Іванівна тим часом зачиняє двері на гак. Люба опускається додолу, сідає,
      упирається одною рукою в долівку, другою тре собі лоб і похитується немов машинально. </stage>
     <sp who="Olіmpіada Іvanіvna">
      <speaker> Олімпіада Іванівна </speaker>
      <p> Любо, ти плачеш, що тобі? </p>
     </sp>
     <sp who="Ljubov">
      <speaker> Любов </speaker>
      <stage> (убитим голосом) </stage>
      <p> Я не плачу, я не можу плакати… Що ж мені робити, що робити?.. </p>
     </sp>
     <stage> Завіса </stage>
    </div>
   </div>
   <div type="act">
    <head>Дія п’ята</head>
    <stage> Там же, на курорті. Великий балкон, з нього вид на море і на побережне узгір’я. На
     балконі, ближче до стіни дому, сидить Орест на великому кріслі з коліщатами, біля нього столик
     з лікарствами, там лежать книжки, газети. </stage>
    <div type="scene">
     <head> Вихід 1 </head>
     <stage> Орест сам, знебулий, слабий; виражає нетерплячку в лиці і в рухах, то бере з столика
      газету або книжку, то знов кидає, часом, додолу, пробує здійнятись на ліктях над кріслом, щоб
      глянути на дорогу, але не може і в безсиллі опускається. Все оце триває недовго, не більше
      одної-двох хвилин. З’являється Острожин, ще більше метушиться, ніж раніше, рухи ще більш
      несамовиті. Орест при його з’явленні робить прикрий рух; Острожин сього не завважає, підбігає
      і трясе Орестову руку. </stage>
     <sp who="Ostrozhin">
      <speaker> Острожин </speaker>
      <p> Ах, Оресте Михайловичу! Здумайте собі тільки – насилу вас найшов! </p>
     </sp>
     <sp who="Orest">
      <speaker> Орест </speaker>
      <p> Вибачайте, мені болить… </p>
     </sp>
     <sp who="Ostrozhin">
      <speaker> Острожин </speaker>
      <p> А, я й забув, простіть! Тоді на пристані ми якось розрізнились, я навіть не знав, куди ви
       заїхали, так було досадно! Аж ось осе зустрів вашу паніматку і довідався од неї… </p>
     </sp>
     <sp who="Orest">
      <speaker> Орест </speaker>
      <p> Де ви зустріли мою матір? </p>
     </sp>
     <sp who="Ostrozhin">
      <speaker> Острожин </speaker>
      <p> А там, на тій улиці, що йде близько церкви. Вона розшукувала якусь знайому і натрапила на
       мою домівку. Щасливий випадок! А то рискував зостатись тут зовсім без товариства, а для нас,
       людей столичних, се просто смерть… </p>
     </sp>
     <sp who="Orest">
      <speaker> Орест </speaker>
      <p> Хіба у вас не буває потреби утекти від усякого товариства? </p>
     </sp>
     <sp who="Ostrozhin">
      <speaker> Острожин </speaker>
      <p> Буває, буває, але на хвилину, а потім ні, тягне! Ми отруєні, ми не можемо жити без гашишу.
      </p>
     </sp>
     <sp who="Orest">
      <speaker> Орест </speaker>
      <stage> (безуважно) </stage>
      <p> Без гашишу? </p>
     </sp>
     <sp who="Ostrozhin">
      <speaker> Острожин </speaker>
      <p> Так, так, я називаю се гашишем, отой «обмін думок» так званий; отой калейдоскоп вражень,
       ідей, змагання розуму і почуття, що ми звемо інтелігентним життям. Я приїхав сюди коруватись
       від нього, і вже мені його бракує. </p>
     </sp>
     <sp who="Orest">
      <speaker> Орест </speaker>
      <stage> (так же безучасно) </stage>
      <p> Тоді що ж? вертайтесь… </p>
     </sp>
     <sp who="Ostrozhin">
      <speaker> Острожин </speaker>
      <p> Ні, ні, треба трохи поправити машину. Ми, журналісти, в повному значенні цього слова, –
       машини. Робота нелюдська, рух несамовитий, тим часом одна шруба зломиться – і все пропало.
      </p>
     </sp>
     <sp who="Orest">
      <speaker> Орест </speaker>
      <p> Коли пропало, то вже не поправиш. </p>
     </sp>
     <sp who="Ostrozhin">
      <speaker> Острожин </speaker>
      <p> Як ви можете так спокійно? Се ж значить здати себе в архів? </p>
     </sp>
     <sp who="Orest">
      <speaker> Орест </speaker>
      <p> В архів, то й в архів! </p>
     </sp>
     <sp who="Ostrozhin">
      <speaker> Острожин </speaker>
      <p> Добре вам се говорити, коли ви «іменинник сезону»! </p>
     </sp>
     <sp who="Orest">
      <speaker> Орест </speaker>
      <p> Я? </p>
     </sp>
     <sp who="Ostrozhin">
      <speaker> Острожин </speaker>
      <p> Авжеж, ваша драма… </p>
     </sp>
     <sp who="Orest">
      <speaker> Орест </speaker>
      <p> Я вже про неї забув… </p>
     </sp>
     <sp who="Ostrozhin">
      <speaker> Острожин </speaker>
      <p> Як? її недавно ставили у нас, і для літнього сезону се нечуваний поспіх. Та що там, ви
       самі, либонь, знаєте… </p>
     </sp>
     <sp who="Orest">
      <speaker> Орест </speaker>
      <p> Звідки маю знати? </p>
     </sp>
     <sp who="Ostrozhin">
      <speaker> Острожин </speaker>
      <p> Ну, ну, не вдавайте з себе невинятка. Рецензію Літери, небійсь, читали? </p>
     </sp>
     <sp who="Orest">
      <speaker> Орест </speaker>
      <p> Якої Літери? </p>
     </sp>
     <sp who="Ostrozhin">
      <speaker> Острожин </speaker>
      <p> Ах ти, господи! Ну, що ви мене морочите? Та в нашій же газеті! Невже не читали? </p>
     </sp>
     <sp who="Orest">
      <speaker> Орест </speaker>
      <p> Ні, щось не трапилась. Я тепер мало читаю газети. </p>
     </sp>
     <sp who="Ostrozhin">
      <speaker> Острожин </speaker>
      <p> Орест Михайлович, не спокушайте долі: вона не любить, коли нею нехтують її фаворити. </p>
     </sp>
     <sp who="Orest">
      <speaker> Орест </speaker>
      <p> Я ніяк не належу до її фаворитів. </p>
     </sp>
     <sp who="Ostrozhin">
      <speaker> Острожин </speaker>
      <p> Ну, се вже просто гріх так говорити! Такий молодий, в такий короткий час ви завоювали собі
       таке становище в літературі… </p>
     </sp>
     <sp who="Orest">
      <speaker> Орест </speaker>
      <p> А ви думаєте, що сього вже досить для того, щоб уважати себе фаворитом долі? </p>
     </sp>
     <sp who="Ostrozhin">
      <speaker> Острожин </speaker>
      <p> Та змилуйтесь! Чи один же цілий вік клацає зубами даремно, а ви одразу такий шматок
       урвали… </p>
     </sp>
     <sp who="Orest">
      <speaker> Орест </speaker>
      <p> Не завидуйте – більше не урву. </p>
     </sp>
     <sp who="Ostrozhin">
      <speaker> Острожин </speaker>
      <p> Я завидую? Ні, серйозно, се ви або жартуєте зі мною, або просто перевтома винна… Вам
       пророчать блискучу прийдешність. Ось послухайте; в наші часи не часто чуєш такий хвалебний
       тон. </p>
      <stage> (Виймає з кишені згорнену скілька раз газету і розгортає її.) </stage>
     </sp>
     <stage> Орест тим часом старається здійнятись на поручатах і глянути на вулицю. </stage>
     <stage> (Острожин читає.) </stage>
     <p> «На сім тижні наш молодий драматург подарував нам…» </p>
     <sp who="Orest">
      <speaker> Орест </speaker>
      <p> Вибачайте, приступ невралгії. Не можу, простіть! </p>
     </sp>
     <sp who="Ostrozhin">
      <speaker> Острожин </speaker>
      <stage> (встає) </stage>
      <p> Що вам? Помогти що-небудь? </p>
     </sp>
     <sp who="Orest">
      <speaker> Орест </speaker>
      <p> Ні, ні, так минеться. Тільки… я не можу… я мушу зостатись сам… гострий напад… </p>
     </sp>
     <sp who="Ostrozhin">
      <speaker> Острожин </speaker>
      <p> Так я пізніше зайду… А газету покинуть вам? </p>
     </sp>
     <sp who="Orest">
      <speaker> Орест </speaker>
      <stage> (киває раз головою і простягає йому руку) </stage>
      <p> Вибачайте… До побачення… </p>
     </sp>
     <sp who="Ostrozhin">
      <speaker> Острожин </speaker>
      <p> До побачення. Ех, ми, інваліди цивілізації! </p>
      <stage> (Виходить.) </stage>
     </sp>
    </div>
    <div type="scene">
     <head> Вихід 2 </head>
     <stage> Орест і пані Груїчева входить. </stage>
     <sp who="Orest">
      <speaker> Орест </speaker>
      <p> Ти сама? </p>
      <stage> (З глухим стогоном закриває лице руками.) </stage>
     </sp>
     <sp who="Gruїcheva">
      <speaker> Груїчева </speaker>
      <p> Заспокойся… </p>
     </sp>
     <sp who="Orest">
      <speaker> Орест </speaker>
      <stage> (перебиває її з гострим жалем в голосі) </stage>
      <p> Се вічне «заспокойся»! Одберуть щастя, життя, а потім «заспокойся». Хутко заспокоюсь, будь
       певна! </p>
     </sp>
     <sp who="Gruїcheva">
      <speaker> Груїчева </speaker>
      <p> Ні, Оресте, вона прийде, вона обіцяла прийти. </p>
     </sp>
     <sp who="Orest">
      <speaker> Орест </speaker>
      <p> Прийде?! Коли? Чому не прийшла з тобою? Я ж казав: не вертайся без неї! А тепер… Ні, ні,
       вона не прийде, не прийде!.. Ах, чом ти її не привела? </p>
     </sp>
     <sp who="Gruїcheva">
      <speaker> Груїчева </speaker>
      <p> Вона не могла зараз прийти, не вбрана була. </p>
     </sp>
     <sp who="Orest">
      <speaker> Орест </speaker>
      <p> Не вірю! Хіба вона могла б думати про якісь там убрання тепер! Ні, я знаю, вона не
       схотіла, і я сього вартий! О, та проклята хвилина, коли я згодився, щоб вона їхала сама!
       Проклятий той час, коли я послухав тебе! Я не пішов тоді за нею, тепер вона не хоче йти за
       мною! Що ж, мамо, ти повинна радіти з того! Тепер всьому кінець! Вона не хоче мене бачити…
      </p>
     </sp>
     <sp who="Gruїcheva">
      <speaker> Груїчева </speaker>
      <p> Вона не могла зараз піти. </p>
     </sp>
     <sp who="Orest">
      <speaker> Орест </speaker>
      <p> Чому? </p>
     </sp>
     <sp who="Gruїcheva">
      <speaker> Груїчева </speaker>
      <p> Вона не зовсім здорова. </p>
     </sp>
     <sp who="Orest">
      <speaker> Орест </speaker>
      <p> Що ти кажеш? Вона знов… </p>
      <stage> (Раптом заходиться риданням.) </stage>
     </sp>
     <sp who="Gruїcheva">
      <speaker> Груїчева </speaker>
      <p> Оресте, бог з тобою, ні, ні, зовсім ні, просто так, трохи голова боліла, трошки нездужає.
      </p>
     </sp>
     <sp who="Orest">
      <speaker> Орест </speaker>
      <p> Вона прийшла б, якби так, ах, не кажи мені! О, нащо я тебе послав? Ти їй наговорила, я вже
       знаю. І як я не подумав, що ти ж її ненавидиш?! Що ти їй казала? </p>
     </sp>
     <sp who="Gruїcheva">
      <speaker> Груїчева </speaker>
      <p> Те, що ти просив, щоб вона прийшла. </p>
     </sp>
     <sp who="Orest">
      <speaker> Орест </speaker>
      <stage> (дивиться на матір проникливо) </stage>
      <p> Те, що я просив? І не дорікала їй, не проклинала? </p>
     </sp>
     <stage> Мати опустила очі. </stage>
     <p> Так, так, не говори, я знаю. І звідки у тебе ся дика ненависть, ся нелюдська жорстокість?
      Все тобі мало! Убити хочеться! Що вона тобі зробила? </p>
     <sp who="Gruїcheva">
      <speaker> Груїчева </speaker>
      <p> Що вона мені зробила, Оресте? Вона одібрала у мене… </p>
     </sp>
     <sp who="Orest">
      <speaker> Орест </speaker>
      <p> Годі!.. «Одібрала у мене»… «у мене»… от в чім діло… «Мій син Орест, моя власність, хто
       сміє займати його!» Ну що ж, от маєш тепер власність, приковану, прибиту міцно, тепер її
       ніхто не займає, втішайся. </p>
     </sp>
     <sp who="Gruїcheva">
      <speaker> Груїчева </speaker>
      <p> Оресте, зглянься наді мною! </p>
      <stage> (Закривається руками.) </stage>
     </sp>
     <sp who="Orest">
      <speaker> Орест </speaker>
      <stage> (здвигає нетерпляче плечима) </stage>
      <p> Ах, ну, годі, ну, прости мене, я не знаю, що говорю… Я не можу бачити твоїх сліз! </p>
      <stage> (Стогне.) </stage>
     </sp>
     <sp who="Gruїcheva">
      <speaker> Груїчева </speaker>
      <stage> (підходить до нього, обіймає і пригортає його голову) </stage>
      <p> Годі, мій синочку, годі, дитино моя! Нічого, нічого, може, знов усе гаразд буде,
       заспокойся тільки, біднеє моє, любеє дитя! </p>
      <stage> (Сідає коло нього на стільці.) </stage>
     </sp>
     <sp who="Orest">
      <speaker> Орест </speaker>
      <stage> (одкидається на спинку крісла) </stage>
      <p> Мамочко, принеси мені морфію!.. </p>
     </sp>
     <sp who="Gruїcheva">
      <speaker> Груїчева </speaker>
      <p> Як можна, дитя моє, так часто? </p>
     </sp>
     <sp who="Orest">
      <speaker> Орест </speaker>
      <p> Коли ж я так мучуся! </p>
     </sp>
     <sp who="Gruїcheva">
      <speaker> Груїчева </speaker>
      <p> Ну, пожди, от вона зараз прийде. </p>
      <stage> (Відходить до перил балкона, дивиться в просторінь.) </stage>
     </sp>
     <sp who="Orest">
      <speaker> Орест </speaker>
      <p> Мамо, підкоти мене до перил, я хочу дивитись на дорогу, звідси нічого не видно. </p>
     </sp>
     <stage> Груїчева підкочує його до того місця, де сама тільки що стояла. </stage>
     <sp who="Orest">
      <speaker> Орест </speaker>
      <p> Де мій бінокль? Мамо, дай мені бінокля. </p>
     </sp>
     <sp who="Gruїcheva">
      <speaker> Груїчева </speaker>
      <stage> (іде до столика, бере бінокль) </stage>
      <p> Ось він. </p>
      <stage> (Подає Орестові.) </stage>
     </sp>
     <sp who="Orest">
      <speaker> Орест </speaker>
      <stage> (дивиться) </stage>
      <p> Здається… вона… іде, іде! (Кидає бінокля.) Мамо, іди звідси, вона зараз буде тут. </p>
     </sp>
     <sp who="Gruїcheva">
      <speaker> Груїчева </speaker>
      <p> Оресте, позволь мені зостатися, я боюсь за тебе, я буду тихо стоять, не втручатимусь. </p>
     </sp>
     <sp who="Orest">
      <speaker> Орест </speaker>
      <stage> (рішуче, нервово) </stage>
      <p> Ні, ні, лиши мене… </p>
     </sp>
     <stage> Груїчева подається до виходу, спиняється, оглядається. </stage>
     <stage> (Орест схопився за груди.) </stage>
     <sp who="Gruїcheva">
      <speaker> Груїчева </speaker>
      <p> Оресте, я тобі приготую строфанту. </p>
      <stage> (Береться за пляшечку.) </stage>
     </sp>
     <stage> В сю хвилину на дверях з’являється Люба. Орест глянув на неї, робить розпачливо
      нетерплячий жест матері, та становить строфант знов на столі і подається до дверей. </stage>
     <stage> (До Люби.) </stage>
     <p> Пам’ятайте, що він слабий! </p>
     <stage> Любов нічого не відповідає, дивиться на Ореста, що поривається підвестись їй назустріч,
      але не може і опускається, закривши очі рукою. Груїчева виходить. </stage>
    </div>
    <div type="scene">
     <head> Вихід 3 </head>
     <stage> Любов і Орест. Під час сієї сцени Люба поводиться нерівно, то з повною притомністю, то
      з приступами отуманеного настрою. </stage>
     <sp who="Ljubov">
      <speaker> Любов </speaker>
      <stage> (входить, спиняється в дверях і, глянувши на Ореста, закриває лице руками) </stage>
      <p> Боже мій! </p>
     </sp>
     <sp who="Orest">
      <speaker> Орест </speaker>
      <p> Любо, ти прийшла… ходи ближче… </p>
     </sp>
     <sp who="Ljubov">
      <speaker> Любов </speaker>
      <stage> (підходить ближче) </stage>
      <p> Що… з вами? </p>
     </sp>
     <sp who="Orest">
      <speaker> Орест </speaker>
      <p> «З вами»! Любо, я й так покараний, пожалій мене. Не картай… </p>
     </sp>
     <sp who="Ljubov">
      <speaker> Любов </speaker>
      <p> Я не картаю… Я не повинна була приходить… Але я не могла… Мене картали… </p>
      <stage> (Хитається, на лиці вираз муки, але без сліз.) </stage>
     </sp>
     <sp who="Orest">
      <speaker> Орест </speaker>
      <p> Хто? Моя мати вразила тебе? Ти не хтіла йти до мене? Що мені зробити, щоб ти простила
       мене? Любо, єдина моя, не плач! Я життям готов спокутувать ту хвилину, коли я нібито по волі
       розстався з тобою. Я ніколи того не хтів, Любо, невже ти не віриш? </p>
     </sp>
     <sp who="Ljubov">
      <speaker> Любов </speaker>
      <stage> (одвертається, здавленим голосом.) </stage>
      <p> Оресте, як я гляну на тебе, такий ти нещасний… О, нащо я прийшла сюди? Вона правду казала,
       я твоя отрута! Але даремно вона готує строфант проти мене, я піду, не буду труїти… </p>
      <stage> (Наміряється вийти, спиняється.) </stage>
     </sp>
     <stage> Орест хапає її за руку. </stage>
     <sp who="Orest">
      <speaker> Орест </speaker>
      <p> Ні, на бога! Що се, фатум? Знов моя мати між нами? Любо, забудь про неї, не думай, я
       тисячу раз зрікаюся її і слів її. Ти – отрута? Хто може се сказать? Та тільки ж ти й порятуєш
       мене. Моя слабість, моє нещастя мине, зникне раптом, тільки скажи мені слово, одно слово!
      </p>
     </sp>
     <sp who="Ljubov">
      <speaker> Любов </speaker>
      <stage> (під час, як він говорить, старається заспокоїтись, далі визволяє свою руку і
       говорить, стримуючи сльози і нервове тремтіння) </stage>
      <p> Оресте, ні, пізно вже, все було скінчено, так треба було… Колись ми були друзі, пожалуймо
       ж тепер… </p>
      <stage> (Уриває.) </stage>
     </sp>
     <sp who="Orest">
      <speaker> Орест </speaker>
      <p> Так, пожалуймо один одного, пожалуй же ти мене. За що ж я гину марно, зовсім марно? Я не
       взяв нічого від життя, я так не дамся. Я хочу щастя! </p>
     </sp>
     <sp who="Ljubov">
      <speaker> Любов </speaker>
      <p> Щастя? Ти кажеш, щастя? Де ж воно? Ох, Оресте, Оресте! Як ти не бачиш того, що ми згоріли,
       обоє згоріли. Де ж тут щастя, коли життя вже немає? Нащо сеє все, навіщо? Все одно, вже ніщо,
       ніщо, ніщо не поможе! (Стає на коліна, притуляється до рук Ореста.) Оресте, Оресте, друже мій
       бідний, друже мій безталанний, за що ми гинемо, за що я тебе згубила? </p>
      <stage> (Ридає.) </stage>
     </sp>
     <sp who="Orest">
      <speaker> Орест </speaker>
      <p> Любо, Любо, ти мене з ума зведеш! </p>
     </sp>
     <sp who="Ljubov">
      <speaker> Любов </speaker>
      <stage> (встає) </stage>
      <p> Так, правда… Ах! прощай!.. </p>
      <stage> (Поривається йти.) </stage>
     </sp>
     <stage> Орест знов затримує. </stage>
     <sp who="Orest">
      <speaker> Орест </speaker>
      <p> Ні, ні, я сам не знаю, що кажу, я не можу бачити сліз, я тоді сам себе не тямлю. </p>
     </sp>
     <sp who="Ljubov">
      <speaker> Любов </speaker>
      <stage> (сумно й суворо) </stage>
      <p> Я вже не плачу. </p>
     </sp>
     <sp who="Orest">
      <speaker> Орест </speaker>
      <p> Нема чого плакати, доле моя. Ти прийшла, ми знов укупі, і я люблю тебе, кохаю, як перше,
       ніщо не загинуло, все вернеться, як було колись… </p>
     </sp>
     <sp who="Ljubov">
      <speaker> Любов </speaker>
      <p> Так, ти все віриш в дива… </p>
     </sp>
     <sp who="Orest">
      <speaker> Орест </speaker>
      <p> Вір і ти! Любо, молодість робить дива, я видужаю, я се чую, і ти не думай про лихе. Тоді
       було таке щастя, воно зрушило тебе, нерви не витримали, я сам теж не тямив себе тоді. Більше
       страх вигадав, ніж справді було хвороби. Подумай тільки, подумай, чи варто ж калічити своє
       життя через якусь легку нервову хворобу. </p>
     </sp>
     <sp who="Ljubov">
      <speaker> Любов </speaker>
      <p> Легку, ти кажеш? </p>
     </sp>
     <sp who="Orest">
      <speaker> Орест </speaker>
      <p> Та не варт про се й говорити, справді. Ми оселимось тут, будемо жити спокійно, тихо, і все
       загоїться. Я не допущу ніколи нікого турбувати тебе. Я глядітиму тебе так, що й вітрові не
       дам повіять на тебе. Ти ж моє щастя єдине, ти моє все. Подумай, чи я ж можу без тебе жити?
       Зваж сама, чи можем ми різно розійтись, чи могла б ти сама зректися мене і нашого щастя? Нащо
       ж гинути, коли можна жити і жити щасливо? Я не вірю, що все пропало, і ти не віриш, тільки
       так говориш, правда? Я знаю, так. Життя перед нами… Коли я буду щасливим, я знов оживу душею,
       я знаю, я чую, що мій вогонь прокинеться знову, і ти побачиш, як лаври я складу тобі до ніг,
       бо все те буде твоє – і сам я, і слава моя… Яке се буде життя! Подумай, Любо!.. </p>
     </sp>
     <sp who="Ljubov">
      <speaker> Любов </speaker>
      <stage> (жестом наказує, щоб замовк) </stage>
      <p> Годі! Ти отуманюєш мене. Жити трудно і страшно… я не хочу жити. Стривай, не всякий має
       право жити… Ти кажеш – думати, ох, думати… </p>
      <stage> (Проводить рукою по чолі.) </stage>
     </sp>
     <sp who="Orest">
      <speaker> Орест </speaker>
      <p> Се ж так просто, ти тільки забудь… </p>
     </sp>
     <sp who="Ljubov">
      <speaker> Любов </speaker>
      <stage> (сідає на крісло на бильці, схиляє голову на спинку близько голови Ореста, одною рукою
       обіймає його. Говорить тихим упалим голосом, немов у полусні) </stage>
      <p> Чекай, Оресте, пожди, любий, поможи мені думати, у мене думок нема… мені здається, що се
       вже раз було… мені снилось, що я була щаслива, дуже щаслива, я була з тобою і розказувала
       тобі своє життя, а потім прокинулась і бачу… ні, я не знаю, може, тепер сон? Ах, се так
       тяжко… Я хочу добре пригадати, як се було… я думаю, що се знов буде так… (Тривожно.) Що тоді,
       Оресте? </p>
      <stage> (Щільніш обіймає його, здригнулась.) </stage>
     </sp>
     <sp who="Orest">
      <speaker> Орест </speaker>
      <stage> (тихо, але з жалем) </stage>
      <p> Все одно, що б не сталось, ми не розлучимось. Не думай нічого… </p>
     </sp>
     <sp who="Ljubov">
      <speaker> Любов </speaker>
      <p> Так, не треба, я потім буду думати, тепер втомилась… Тихо, зовсім тихо, так… </p>
      <stage> (Закриває очі і затихає.) </stage>
     </sp>
     <sp who="Orest">
      <speaker> Орест </speaker>
      <stage> (цілує їй руки, потім плечі, шию, обличчя, не завважаючи, що вона сливе без пам’яті) </stage>
      <p> Не думай нічого, не треба, я люблю тебе і любитиму завжди. Нехай загину, все одно, хай
       серце розірветься – од щастя, не од горя. З тобою на все готов! Ти будеш моєю дружиною і
       будеш жити, як інші, краще, краще, ніж інші. Ти будеш щаслива, щаслива, щаслива… </p>
     </sp>
     <sp who="Ljubov">
      <speaker> Любов </speaker>
      <stage> (раптово підводить голову) </stage>
      <p> Щаслива, а… а божевілля? </p>
     </sp>
     <sp who="Orest">
      <speaker> Орест </speaker>
      <stage> (жахнувшись, але зараз оправивсь і ще палкіше заговорив) </stage>
      <p> Дарма, я перейму його від тебе і все-таки буду щасливий, бо я так хочу. </p>
     </sp>
     <sp who="Ljubov">
      <speaker> Любов </speaker>
      <stage> (в нестямі) </stage>
      <p> І я так хочу. Досить уже горя. Навіщо жертви? Я рада, що ми загинем! Тепер не треба
       думати, не треба зрікатися? Я жити хочу востаннє, ми ще не жили, ще не жили! Ох, як я тебе
       кохаю! (Пригортається міцно.) Бери мене, я твоя, тільки тебе кохаю і не боюсь нічого. Про все
       дарма! Ах!., я так тебе люблю, тільки тебе! (Цілує в нестямі. Починає говорити між
       поцілунками, мов непритомна.) Більш нікого нема на світі; ми самі, удвох, і я твоя, уся твоя,
       уся… (Притулилася міцно і мов заніміла.) Ти мало любиш, ти мусиш, мусиш… умерти, і я мушу
       тебе любити, бо я твоя, твоя! (Змінивши тон, шпарко, гостро.) Вставай, Оресте! </p>
      <stage> (Сама встає.) </stage>
     </sp>
     <sp who="Orest">
      <speaker> Орест </speaker>
      <stage> (пробує встати, але скрикує від болю і опускається) </stage>
      <p> Ой! </p>
     </sp>
     <sp who="Ljubov">
      <speaker> Любов </speaker>
      <stage> (підходить до Ореста, нахиляється над ним, тривожно) </stage>
      <p> Оресте, глянь мені в очі! </p>
     </sp>
     <stage> Орест глянув, жахнувся, закрив собі очі руками. </stage>
     <sp who="Ljubov">
      <speaker> Любов </speaker>
      <stage> (стрепенула його за руку) </stage>
      <p> Починається? Ти вже бачиш? Тобі страшно? Не бійся! Я знаю, я страшна, але нічого… А що зі
       мною було? Я про все забула, а тепер я все пригадала… Тільки не треба жахатись, не треба
       плакати, я все поправлю, поки ще можу. </p>
      <stage> (Іде до столика, бере строфант у пляшечці і наливає в чарку.) </stage>
     </sp>
     <sp who="Orest">
      <speaker> Орест </speaker>
      <p> Що ти робиш! </p>
      <stage> (Силкується встати.) </stage>
     </sp>
     <sp who="Ljubov">
      <speaker> Любов </speaker>
      <p> Так треба! (Випиває.) Тепер уже не бійся, нічого не буде. </p>
     </sp>
     <sp who="Orest">
      <speaker> Орест </speaker>
      <stage> (робить зусилля, встає і нерівним, ненатурально швидким кроком біжить до Люби, тая
       заточується) </stage>
      <p> Що ти зробила? Рятуйте! хто там? Мамо, рятуйте! </p>
     </sp>
     <sp who="Ljubov">
      <speaker> Любов </speaker>
      <stage> (падає) </stage>
      <p> Мовчи… і ти мусиш… за мною… Беатріче твоя… квітка… троянда блакитна… так треба… </p>
      <stage> (Вмирає.) </stage>
     </sp>
    </div>
    <div type="scene">
     <head> Вихід 4 </head>
     <stage> Ті ж і пані Груїчева. </stage>
     <sp who="Gruїcheva">
      <speaker> Груїчева </speaker>
      <stage> (Бере Любину руку.) </stage>
      <p> Вона зомліла? </p>
     </sp>
     <sp who="Orest">
      <speaker> Орест </speaker>
      <stage> (одпихає матір від Люби) </stage>
      <p> Не чіпай, ти її ненавидиш. Вона через тебе отруїлась! </p>
      <stage> (Припадає до Люби, плаче.) </stage>
     </sp>
     <sp who="Gruїcheva">
      <speaker> Груїчева </speaker>
      <p> Дитино моя, пожалуй себе, зглянься надо мною! </p>
     </sp>
     <sp who="Orest">
      <speaker> Орест </speaker>
      <p> Покинь мене, мені нікого не жаль, я піду за нею. Нащо мені жити? </p>
      <stage> (Затихає в німому жалю.) </stage>
     </sp>
     <stage> Мати заломляє над ним руки. </stage>
     <stage> Завіса </stage>
     <p> [31 августа 1896 року, Колодяжне] </p>
    </div>
   </div>
  </body>
 </text>
</TEI>
